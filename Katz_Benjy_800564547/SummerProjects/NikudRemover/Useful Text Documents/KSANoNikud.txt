

<< | קיצור שולחן ערוך · סימן א | במהדורה המנוקדת | >>
דיני השכמת הבוקר
ובו ז סעיפים:
א | ב | ג | ד | ה | ו | ז

(א)[עריכה]
"שויתי ה' לנגדי תמיד" (תהלים טז ח) [דרכי הלכה 1] הוא כלל גדול בתורה ובמעלות הצדיקים אשר הולכים לפני האלהים. כי אין ישיבת האדם ותנועתו ועסקיו והוא לבדו בביתו כמו ישיבתו ותנועתו ועסקיו כאשר הוא לפני מלך גדול, וכן אין דיבורו והרחבת פיו בהיותו עם אנשי ביתו וקרוביו כמו בהיותו במושב המלך, כי אז משגיח בודאי על כל תנועותיו ודיבוריו שיהיו מתוקנים כראוי. כל שכן כאשר ישים האדם אל לבו כי המלך הגדול הקב"ה אשר מלא כל הארץ כבודו עומד עליו ורואה במעשיו, כמו שנאמר: "אם יסתר איש במסתרים ואני לא אראנו נאם ה' הלא את השמים ואת הארץ אני מלא" (ירמיהו כג כד), בודאי מיד תגיע אליו היראה וההכנעה מפחד השי"ת ויבוש ממנו:
(ב)[עריכה]
וגם בשכבו על משכבו ידע לפני מי הוא שוכב. ומיד כשיעור משנתו יזכור חסדי ה' יתברך שמו אשר עשה עמו, שהחזיר לו את נשמתו אשר הפקידה אצלו עייפה, והחזירה לו חדשה ורגועה, כדי לעבוד עבודתו יתברך שמו בכל יכלתו ולשרתו כל היום, כי זה כל האדם, כמו שאמר הכתוב: "חדשים לבקרים רבה אמונתך" (איכה ג כג). פירוש, בכל בוקר נעשה האדם בריה חדשה, ויודה בכל לבבו להשם יתברך שמו על זאת. ובעודו על משכבו יאמר: "מודה אני לפניך מלך חי וקיים שהחזרת בי נשמתי בחמלה, רבה אמונתך". (ואף על פי שעדיין אין ידיו נקיות יכול לומר זאת, כיון שאין בו שם). ויפסיק מעט בין תיבת "בחמלה" לתיבת "רבה":
(ג)[עריכה]
"יהודה בן תימא אומר, הוי עז כנמר וקל כנשר, רץ כצבי וגבור כארי לעשות רצון אביך שבשמים" (משנה אבות ה כ). "עז כנמר", פירושו שלא יתבייש מפני בני אדם המלעיגים עליו בעבודת ה' יתברך שמו.[דרכי הלכה 2] "קל כנשר" – כנגד ראות העין, לומר שתהא קל לעצום עיניך מראות ברע, כי הוא התחלת העבירה, העין רואה והלב חומד וכלי מעשה גומרין. "רץ כצבי" – כנגד הרגליים, שרגלך לטוב ירוצו. "וגבור כארי" – כנגד הלב, כי הגבורה בעבודת הבורא יתברך היא בלב; ואמר שתחזק לבך בעבודתו ותתגבר על היצר לנצחו, כגבור המתגבר על שונאו לנצחו ולהפילו לארץ:
(ד)[עריכה]
לכן צריך האדם להתגבר כארי, ומיד כשיעור משנתו (ואמר "מודה אני" וכו') – יקום בזריזות לעבודת הבורא יתברך ויתעלה, קודם שיתגבר עליו היצר הרע בטענות ותואנות לבל יקום, ויתחכם עליו להשיאו בחורף: איך תקום עתה בבוקר השכם והקור גדול? ובקיץ ישיאנו: איך תקום ממטתך ועדיין לא שבעת משנתך? או בטענות אחרות וכדומה. כי היצר הרע הוא יודע היטב לצוד בני אדם במהמורות בל יקום.
ולכן כל בעל נפש הירא וחרד לדבר ה' צריך להתגבר עליו ולא ישמע לו. ואף אם יכבד עליו הדבר מפני כבדות הגוף ועצלותו, ישים מגמתו רצון מלך מלכי המלכים הקב"ה. וישים אל לבו, כי אם היה קורא אותו איזה אדם לאיזה עסק שירויח בו ממון או לגבות חובו, או שהיה קורא אותו שיציל את ממונו מן ההפסד, כגון אם נפלה דליקה בעיר וכדומה, בודאי היה קם בזריזות מיד מפני אהבת ממונו ולא התרשל. וכן אם היה צריך ללכת לעבודת המלך, היה קם בזריזות ולא היה מתרשל, פן יעלילו עליו, או כדי למצוא חן בעיני המלך. על אחת כמה וכמה לעבודת מלך מלכי המלכים הקב"ה, שיש לו להיזהר לקום במהירות ובזריזות. והמרגיל את עצמו בדרך הזה ארבע או חמש פעמים, לא יכבד עליו אחר כך, והבא ליטהר מסייעין לו:
(ה)[עריכה]
אם אפשר טוב שיקום בחצות הלילה לתיקון חצות, שנאמר: "קומי רוני בלילה לראש אשמורות" וגו' (איכה ב יט). וכמו שהקב"ה מקונן בעת ההיא, שנאמר: "ה' ממרום ישאג וממעון קדשו יתן קולו שאוג ישאג על נוהו" (ירמיהו כה ל), ואומר: "אוי לבנים שבעוונותיהם החרבתי את ביתי ושרפתי את היכלי והגליתים לבין האומות" (ברכות ג א).
ואם אי אפשר לו לקום בחצות, יתגבר לקום קודם עמוד השחר, וכמו שאמר דוד המלך עליו השלום: "אעירה שחר" (תהלים מ ט; קח ג), אני מעורר את השחר ואין השחר מעורר אותי. וגם לאחר חצות הלילה יכול לעשות תיקון חצות.
ואחר כך יעסוק בתורה, איש איש כפי יכולתו. ושיעור משניות קודם לכל דבר (ועל ידי זה זוכה לנשמה, משנה אותיות נשמה). ואם אינו בר הכי, יעסוק בתהילים ובמעמדות וספרי מוסר. וטוב מעט בכוונה מהרבות בלא כוונה.
תנא רבי חייא: כל העוסק בתורה בלילה, שכינה כנגדו, שנאמר: "קומי רוני בלילה לראש אשמורות שפכי כמים לבך נכח פני ה'" (איכה ב יט).[דרכי הלכה 3] פירוש, שהשכינה היא אז כנגדך. עוד אמרו רז"ל, שכל העוסק בתורה בלילה נקרא "עבד ה'", כמו שכתוב: "כל עבדי ה' העומדים בבית ה' בלילות" (תהלים קלד א) (ועיין לקמן סימן ע"א). ובלילות הקצרות, שאי אפשר לו להשכים כל כך, לכל הפחות יתאמץ לקום בעוד שיהיה לו זמן להכין את עצמו ללכת לבית הכנסת להתפלל עם הצבור:
(ו)[עריכה]
מזמורי תהילים, ושאר פרשיות מתורה נביאים וכתובים שאינם שגורים בפי הכל לאמרם בעל פה, אפילו מי שהוא יודע לאמרם בעל פה, יש לו להיזהר שלא לאמרם בעל פה. וסומא מותר.[דרכי הלכה 4]
(ז)[עריכה]
יש למחות ביד האומרים תחינות שבמעמדות, שמסיימין "ברוך אתה י"י שומע תפלה"; אלא יש לומר "ברוך שומע תפלה" בלא שם (טורי זהב סוף סימן קל"א):

דרכי הלכה[עריכה]
הערות הרב מרדכי אליהו ע"פ מרן השו"ע, בן איש חי וכף החיים
^ ידע כל אדם שעיני ה' תמיד עליו כי מלוא כל הארץ כבודו. ולדעת האר"י הקדוש יחשוב על הפסוק "שויתי ה' לנגדי תמיד" ויכוון שם ה' בניקוד "יִרְאָה" וזו תועלת גדולה ליראת ה' ולזיכוך הנפש (ביאור הלכה סימן א, כף החיים שם).
^ לא יבוש מהמלעיגים עלי, אבל גם לא תקוטט עמהם (בית יוסף סימן א, כף החיים ג).
^ על ירושלים נאמר "שישו איתה משוש כל המתאבלים עליה". ולכן אם אדם ער בחצות לילה – יאמר "תיקון חצות". ואם ישן – מידת חסידות לקום במיוחד לכך מעט קודם חצות שבחצות ממש יהא ער ויחל לומר את התיקון. אחר כך יעסוק בתורה שבע"פ או בפירוש תורה שבכתב, ואם אינו יודע לעסוק בכך, טוב לקרוא פרק "איזהו מקומן" או "פתיחת אליהו" וכדו'. כתב מרן החיד"א שאחר חצות יכול לקרוא תהילים (בא"ח פקודי ז). ועיין סימן ז' בענין ברכות השחר וברכת התורה לפני חצות. זמן "חצות הלילה" הוא חצי שעה לפני הזמן שכתוב בלוחות ל"מנחה גדולה". זמן "תיקון חצות" הוא עד חצי שעה לפני "עלות השחר" (ר"פ ח"ב ג). "תיקון חצות" כולל "תיקון רחל" ו"תיקון לאה". בדרך כלל אומרים את שניהם. בימים שאין אומרים בהם וידוי, בעשרת ימי תשובה, בחול המועד סוכות בימי ספירת העומר, בשנת שמיטה בארץ ישראל, בבית חתן, בבית אבל, בליל ר"ח וכן אחרי המולד עד ר"ח – אומרים רק "תיקון לאה". בלחש (ואבי הבן לא יאמר). בליל שבת ויום טוב ובליל ראש השנה וכיפור ובלילי חוה"מ פסח אין אומרים תיקון חצות כלל. בשלושת השבועות יאמרו "תיקון רחל" אחר חצות היום. בט' באב אומרים רק "תיקון רחל". (בא"ח וישלח). ישתדל כל אדם לומר תיקון חצות כל לילה ולפחות בבין המיצרים, בחודש אלול, ובעשרת ימי תשובה. ובתקופת "בין המיצרים" יאמר תיקון חצות גם בחצות היום (אחרונים).
^ קריאת שמע, פרשת התמיד, ברכת כהנים, זמירות וכד' שהם שגורים בפי כל, מותר לאומרם בעל פה. (שו"ע מ"ט). ואם רוצה להוציא אחרים ידי חובה, - טוב שיאמרם מתוך ספר. (כה"ח ס"ק ח). כשקורא פסוק, רצוי לקוראו בטעמים (שער הכוונות דף ד).


<< | קיצור שולחן ערוך · סימן ב | במהדורה המנוקדת | >>
הלכות נטילת ידיים
ובו ט סעיפים:
א | ב | ג | ד | ה | ו | ז | ח | ט
(א)[עריכה]
לפי שהאדם, כאשר קם ממיטתו שחרית, הוא כמו בריה חדשה לעבודת הבורא יתברך שמו, לכן צריך להתקדש וליטול ידיו מן הכלי, כמו כהן, שהיה מקדש ידיו בכל יום מן הכיור קודם עבודתו. וסמך לנטילה זו מן המקרא, שנאמר: "ארחץ בנקיון כפי ואסובבה את מזבחך ה' לשמיע בקול תודה" וגו'. ועוד יש טעם לנטילה זאת, לפי שבשעת שינה, שנסתלקה ממנו נשמתו הקדושה, בא רוח הטומאה ושורה על גופו.[דרכי הלכה 1] וכשניעור משנתו, מסתלק רוח הטומאה מכל גופו, חוץ מן אצבעותיו, שאינו עובר מעליהם עד ששופך עליהם שלוש פעמים מים בסירוגין.[דרכי הלכה 2] ואסור לילך ארבע אמות בלי נטילת ידים, אם לא לצורך גדול מאוד.[דרכי הלכה 3]
(ב)[עריכה]
ילבוש מלבוש הראשון את הטלית קטן, שלא ילך ארבע אמות בלי ציצית. ולפי שעדיין אין ידיו נקיות, לא יברך עליו[דרכי הלכה 4].
(ג)[עריכה]
נטילת ידים שחרית הוא בדרך זה: נוטל את הכלי ביד ימינו, ונותנו לשמאלו, ושופך תחילה על יד ימין,[דרכי הלכה 5] ואחר כך נוטל את הכלי בימינו ושופך על יד שמאל. וכן יעשה שלוש פעמים. וטוב ליטלם עד פרק הזרוע,[דרכי הלכה 6] אך בשעת הדחק די עד קשרי אצבעותיו. ורוחץ פניו לכבוד יוצרו, שנאמר: "כי בצלם אלהים עשה את האדם". וגם ירחוץ פיו, מפני הרירין שבתוכו, שצריך להזכיר את השם הגדול בקדושה ובטהרה. ואחר כך מנגב ידיו.
(ד)[עריכה]
צריך ליטול ידיו דוקא לתוך כלי.[דרכי הלכה 7] ואסור ליהנות ממי הנטילה, מפני שרוח רעה שורה עליהם. וישפכם במקום שאין בני אדם הולכין.
(ה)[עריכה]
לא יגע קודם נטילה, לא בפה, ולא בחוטם, ולא בעינים, ולא באזנים, ולא בפי הטבעת, ולא באוכלין, ולא במקום הקזה. מפני שרוח רעה השורה על הידים קודם נטילה מזיק לדברים אלו[דרכי הלכה 8].
(ו)[עריכה]
טוב להקפיד בנטילת ידיים שחרית בכלי, ובמים, ובכח גברא, כמו בנטילת ידיים לסעודה (לקמן סימן מ). אך בשעת הדחק, שאין לו כראוי והוא רוצה להתפלל, יכול ליטול ידיו מתוך כל דבר, ובכל מיני מים, ובלא כח גברא, ויכול לברך על נטילת ידיים.[דרכי הלכה 9] ואם יש לפניו נהר, טוב יותר שיטבול בו ידיו שלוש פעמים, או אפילו בשלג. אבל אם אין לו מים כלל, יקנח ידיו באיזה דבר ויברך "על נקיות ידים",[דרכי הלכה 10] ודי לו לתפילה; ולכשיזדמן לו אחר כך מים וכלים הראויים, יטול ידיו עוד הפעם כראוי, אבל לא יברך עוד.
(ז)[עריכה]
כתיב: "ברכי נפשי את ה' וכל קרבי את שם קדשו". וכיון שצריך האדם לברך את השם בכל קרביו, אסור לברך עד שינקה את הקרבים מצואה ומי רגלים. ובבוקר בקומו, מסתמא הוא צריך לעשות צרכיו, או לכל הפחות להשתין. על כן לא יברך ברכת על נטילת ידיים בשעת נטילה, עד לאחר שינקה את עצמו, וירחוץ ידיו עוד פעם אחת, ואז יברך על נטילת ידיים, ואשר יצר, וברכת התורה, וברכת "אלהי נשמה" וכו' [דרכי הלכה 11]
(ח)[עריכה]
אם השכים ונטל ידיו בעוד לילה כדינו, והיה ער עד אור היום, או שהיה ישן אחר כך שנית בעוד לילה, וכן הישן ביום "שיתין נשמין" (שהוא לערך חצי שעה), וכן הניעור כל הלילה ולא ישן "שיתין נשמין", בכל אלו יש ספק אם צריכין נטילת ידיים או לא. לכן יטול ידיו שלוש פעמים בסירוגין, כדלעיל סעיף ג, אבל [דרכי הלכה 12] לא יברך עליהם.
(ט)[עריכה]
אלו דברים צריכין נטילת ידיים במים: הקם מן המיטה, והיוצא מבית הכסא ומבית המרחץ, והנוטל ציפרניו, והמגלח שערותיו, והחולץ מנעליו, והמשמש מטתו, והנוגע בכינה, והמפלה את בגדיו אפילו לא נגע בכינה, והחופף ראשו, והנוגע בגופו במקומות המכוסים, והיוצא מבית הקברות, והמלווה את המת או שנכנס באהל המת, והמקיז דם [דרכי הלכה 13].
דרכי הלכה[עריכה]
הערות הרב מרדכי אליהו ע"פ מרן השו"ע, בן איש חי וכף החיים
^ ויש עוד טעמים לנטילה זו, שידיים עסקניות הן, ושלפני תפילה וקריאת שמע צריך נטילה (כה"ח ס' ד ס"ק והנפ"מ בין הטעמים).
^ טוב וראוי ליטול ידיים לילדים קטנים כדי שיגדלו בקדושה וטהרה וכדי שלא יטמאו אוכל שנוגעים בו. במיוחד יש להקפיד בילדים שיודעים לדבר או שאוכלים לחם כגדולים ( בא"ח תולדות י).
^ ובמקרה זה ילך פחות פחות מארבע אמות (כה"ח ס"ק ב ובא"ח ז).
^ טוב יותר ללבוש טלית קטן כל הלילה, ובבוקר כשמברכים על טלית גדול מכוונים לפטור גם את הטלית הקטן. (בא"ח בראשית ב).
^ ואח"כ מניח את הכלי בכיור וכדו', ומשם לוקחו בשמאל, ומושיטו לימין ונוטל לשמאל.
^ צריך ליטול ידיים עד פרק הזרוע חוץ מיום הכיפורים שאין שליטה לרוח הרעה, חוץ מט' באב שאין בכך צורך כי כל היום בשליטה בעוונותינו הרבים. (בא"ח תולדות ב).
^ יכול ליטול ידיים גם לתוך כיור בכדו'. אם נשארו מים בכלי שנטל לתוכו – אסור ללמוד כנגדם תורה. (בא"ח תולדות ח-ט).
^ וכשידו עטופה מותר. (בא"ח תולדות ט"ו)
^ כשאין לו כלי או שנשפכו מים על ידיו ללא כוח גברא לא יברך "על נטילת ידיים" (כה"ח ד ס"ק כ"ז).
^ אם קינח ידיו במגבת וכדו' לא יברך "על נקיות ידיים". (כה"ח ד ס"ק י"א ק"ה).
^ טוב לסמוך "אלוקי נשמה" ל"אשר יצר" (בא"ח וישב ח). אם לא הוצרך לנקביו אסור לו לברך ברכת אשר יצר. (כה"ח ז ס"ק ז). בסוף ברכות השחר יאמר את ברכות התורה. (כה"ח מ"ו ס"ק י"ח).
^ הישן ביום או שלא ישן בלילה כלל לא יברך על נטילת ידיים גם אם עשה צרכיו (בא"ח וישב י"ב).
^ הקם מן המיטה יטול ג' פעמים בכלי. היוצא מבית הכסא גם אם לא עשה צרכיו והמשמש מיטתו – נוטל ג' פעמים לסרוגין ואין צורך בכלי. הנוטל ידיו לסעודה – יטול ג' פעמים בכלי לא לסרוגין. היוצא מבית המרחץ, ונוטל ציפורניו והמגלח שערותיו נוטל ידיו פעם אחת בלי כלי, והמחמיר ליטול ג' פעמים תבוא עליו ברכה. החולץ נעליו, הנוגע בכינים, והמפלה בגדיו, החופף ראשו והנוגע במקומות המכוסים בגופו – רוחץ ידיו משום ניקיון פעם אחת. כל הדברים הקשורים במת – נוטלים ידים ג' פעמים ואין צורך בכלי ונהגו לא לנגב הידיים. (בא"ח תולדות י"ז).


<< | קיצור שולחן ערוך · סימן ג | במהדורה המנוקדת | >>
דין לבישת בגדיו והילוכו
ובו ח סעיפים:
א | ב | ג | ד | ה | ו | ז | ח
(א)[עריכה]
כתיב: “והצנע לכת עם אלהיך”. לפיכך צריך האדם להיות צנוע בכל אורחותיו. ולכן כשלובש או פושט את חלוקו או שאר בגד שעל בשרו, ידקדק מאוד שלא לגלות את גופו, אלא ילבישו ויפשיטו כשהוא שוכב על משכבו מכוסה.[דרכי הלכה 1] ואל יאמר: הנני בחדרי חדרים ובחשיכה, מי רואני? כי הקב"ה מלא כל הארץ כבודו, וכחשיכה כאורה לפניו יתברך שמו.
(ב)[עריכה]
אין הולכין בחוקות הגוים, ולא מתדמין להם, לא במלבוש ולא בשיער וכיוצא בזה, שנאמר: "ולא תלכו בחקות הגוי", ונאמר: "בחוקותיהם לא תלכו", ונאמר: "השמר לך פן תנקש אחריהם". לא ילבוש מלבוש המיוחד להם לשום גאות, והוא מלבוש שרים. ולדוגמא, הא דאמרינן בגמרא דאסור לישראל להתדמות להם אפילו ברצועות המנעל. שאם היה דרכם לקשור כך, ודרך ישראל בענין אחר, או שהיה מנהגם להיות להם רצועות אדומות, ושל ישראל שחורות, משום דצבע שחור מורה על ענוה ושפלות וצניעות, אסור לישראל לשנות.
ומזה ילמד כל אדם לפי מקומו ושעתו, שהמלבוש העשוי ליוהרא ופריצות, לא יעשה הישראל כן, אלא מלבושיו יהיו עשויין בענין המורה על הכנעה וצניעות. הכי אמרינן בספרי, שלא תאמר: הואיל והן יוצאין בארגמן, אף אני אצא בארגמן; הואיל והן יוצאין בקלוסין (פירוש, כלי זיין), אף אני אצא בקלוסין. שדברים הללו דברי שחץ וגאוה הם, ולא כאלה חלק יעקב, אלא דרכם להיות צנועים וענווים ולא לפנות אל רהבים.
וכן כל דבר שנהגו למנהג ולחוק, דאיכא למיחש שיש בו שמץ עבודת כוכבים ומזלות, לא יעשה הישראל כן. וכן לא יגלח ולא יגדל שערות ראשו כמוהם, אלא יהא מובדל מהם במלבושיו ובדיבורו ובשאר מעשיו, כמו שהוא מובדל מהם במדעו ובדעותיו. וכן הוא אומר: "ואבדיל אתכם מן העמים".
(ג)[עריכה]
לא ילבוש בגדים יקרים, כי דבר זה מביא את האדם לידי גאווה. ולא בגדים פחותים מאוד או מלוכלכים, שלא יתבזה בעיני הבריות. אלא יהיו לו בגדים ממוצעים ונקיים. לעולם ימכור אדם אפילו קורות ביתו ויקח מנעלים לרגליו.
(ד)[עריכה]
לפי שמצינו שהימין היא חשובה בתורה, לענין עבודה, ולענין בוהן יד ובוהן רגל של מילואים ושל מצורע, ולענין מצות חליצה. לכן בלבישה, וכן בשאר דברים, לעולם יקדים של ימין לשל שמאל, ובחליצת המנעלים ושאר בגדים יחלוץ של שמאל תחלה (שזהו כבודה של ימין).
ואך לענין קשירה, השמאל חשוב יותר, מפני שקושרין עליו את התפילין. ולכן כשצריך לקשור, יקשור של שמאל תחלה, כגון מנעלים שיש בהם קשירה[דרכי הלכה 2] -נועל של ימין ואינו קושרו, ונועל את של שמאל וקושרו, ואחר כך קושר של ימין, וכן בשאר בגדים.
(ה)[עריכה]
יזהר מללבוש שני בגדים ביחד, משום דקשה לשכחה[דרכי הלכה 3].
(ו)[עריכה]
אסור לילך ארבע אמות[דרכי הלכה 4], או להוציא מפיו דבר שבקדושה, בגילוי הראש.[דרכי הלכה 5] וגם הקטנים צריכין להרגילן לכסות ראשן, כי היכי* דתיהוי עלייהו אימתא דשמיא, כדמצינו ברב נחמן בר יצחק: "אימיה דרב נחמן בר יצחק אמרו לה כלדאי (חוזים בכוכבים), בריך גנבא הוה. לא שבקתיה גלויי רישא. אמרה ליה: כסי רישיך כי היכי דתיהוי עלך אימתא דשמיא" וכו' (שבת קנו ב).
* (תרגום לעברית: כדי שתהיה לו יראת שמים, כפי שמצאנו בגמרא לגבי רב נחמן בר יצחק: "אימו של רב נחמן בר יצחק, אמרו לה הכשדיים החוזים בכוכבים: בנך יהיה גנב. לא הניחה לו לגלות את ראשו. אמרה לו: כסה ראשך, כדי שתהיה לך יראת שמים" וכו').
(ז)[עריכה]
אסור לילך בקומה זקופה וגרון נטוי, כענין שנאמר: "ותלכנה נטויות גרון" וגו'. ומכל מקום לא יכוף ראשו יותר מדאי, אלא במידה בינונית, בכדי שיראה את הבא כנגד פניו, וגם יראה מדרך כף רגלו (הר"י בספר היראה).
גם ממהלכו של אדם ניכר אם חכם ובעל דעה הוא, או שוטה וסכל. וכן אמר שלמה בחכמתו: "וגם בדרך כשסכל הולך לבו חסר ואמר לכל סכל הוא", הוא מודיע לכל על עצמו שהוא סכל.
(ח)[עריכה]
יש להיזהר שלא ילך איש בין שתי נשים,[דרכי הלכה 6] ולא בין שני כלבים או שני חזירים, וכן לא יניחו האנשים שתלך ביניהם אשה או כלב או חזיר.
דרכי הלכה[עריכה]
הערות הרב מרדכי אליהו ע"פ מרן השו"ע, בן איש חי וכף החיים
^ אם לבוש בגדים תחתונים, אין צורך להתלבש מתחת לשמיכה(עיין כה"ח ב' ס"ק א').
^ בנעל ללא שרוכים ינעל ימין תחילה.
^ יש מחמירים גם לא לפשוט שני בגדים ביחד (עיין יין הטוב יא).
^ לעניין זה מועיל כיסוי הראש ביד(כה"ח ב' ס"ק כ').
^ לעניין זה כיסוי ביד בלבד לא מועיל, אבל יד עם כפפה או עם בגד מועילה(צא ס"ע ד').
^ והצניעות והבושת מביאין את האדם לידי הכנעה לפניו יתברך שמו. עיקר הטעם בנשים משום צניעות.


<< | קיצור שולחן ערוך · סימן ד | במהדורה המנוקדת | >>
הנהגת בית הכסא ודיני אשר יצר
ובו ו סעיפים:
א | ב | ג | ד | ה | ו
(א)[עריכה]
ירגיל את עצמו ליפנות ערב ובוקר, שהוא זריזות ונקיות. אם אינו יכול ליפנות, ילך ארבע אמות וישב ויעמוד וישב, עד שייפנה, או יסיח דעתו מדברים אחרים. המשהה נקביו עובר משום בל תשקצו, ואם משהה מלהטיל מים בעת צרכו, עובר גם משום "לא יהיה בך עקר".[דרכי הלכה 1]
סעיף ב[עריכה]
יהא צנוע בבית הכסא. לא יגלה את עצמו עד שישב, וגם אז יצמצם, שלא לגלות רק מה שמוכרח לו לגלות שלא לטנף את בגדיו. וייזהר בזה גם בלילה כמו ביום.[דרכי הלכה 2]
אם נפנה במקום מגולה, שאין שם מחיצות, יכוין שיהא פניו לדרום ואחוריו לצפון או איפכא, אבל בין מזרח למערב אסור. ואם יש מחיצה, יכול ליפנות בכל ענין אם אחוריו לצד המחיצה. ולהשתין מותר בכל עניין. לא ייפנה בפני שום אדם, ואפילו בפני גוי אסור, אבל להשתין מותר אפילו ביום בפני רבים אם צריך לכך, משום דאיכא סכנה אם יעצור את עצמו. ומכל מקום יש לו להסתלק לצדדין.
(ג)[עריכה]
לא ייפנה בעמידה, ולא יאנוס לדחוק עצמו יותר מדאי, שלא ינתק שיני הכרכשתא. ולא ימהר לצאת מבית הכסא, עד אשר ברור לו שאינו צריך עוד. וכשמטיל מים בעמידה, ישגיח שלא ינתזו על מנעליו ובגדיו. ויזהר מאוד שלא לאחוז בידיו במילתו (ועיין לקמן סימן קנ"א).
(ד)[עריכה]
בבית הכסא אסור להרהר בדברי תורה (כדלקמן סימן ה' סעיף ב'). לכן בהיותו שמה, טוב שיהרהר בעסקיו ובחשבונותיו, שלא יבא לידי הרהור תורה או הרהור עבירה חס ושלום. ובשבת, שאין להרהר בעסקיו, יהרהר בדברים נפלאים שראה ושמע וכדומה.[דרכי הלכה 3]
(ה)[עריכה]
ייזהר לקנח את עצמו יפה, כי אם יש לו אפילו משהו צואה בפי הטבעת, אסור לו לומר שום דבר שבקדושה [דרכי הלכה 4](כדלקמן סימן ה' סעיף ג').
לא יקנח ביד ימין, מפני שקושר בה התפילין. ומהאי טעמא אין לקנח באצבע אמצעי של שמאל, שכורך עליו הרצועה של תפילין. ואיטר יד, יקנח בשמאל דידיה, שהוא ימין של כל אדם.
(ו)[עריכה]
בכל פעם שנפנה או שמטיל מים, ואפילו רק טיפה אחת, ירחץ ידיו במים ויברך ברכת אשר יצר. אם הטיל מים או נפנה ושכח מלברך אשר יצר, ואחר כך שוב הטיל מים או נפנה, ונזכר שבראשונה לא בירך, אינו צריך לברך רק פעם אחת.[דרכי הלכה 5] ומי ששותה סם משלשל ויודע שיצטרך לפנות כמה פעמים[דרכי הלכה 6] - לא יברך עד לאחר הגמר.
דרכי הלכה[עריכה]
הערות הרב מרדכי אליהו ע"פ מרן השו"ע, בן איש חי וכף החיים
^ כשצריך לנקביו אסור להתפלל או ללמוד אפילו יעבור זמן תפילה (בא"ח משפטים ב).
^ יהא צנוע בבית הכסא אפילו סור ואפילו בזמן הזה, מפני הרוח הרעה ששורה שם (בא"ח ויצא ד).
^ יכול להרהר בעסקיו אפילו בשבת אם רוצה להמנע מהרהורים אסורים, כיון שרק ממידת חסידות אין לאדם להרהר בעסקים בשבת. וכן יעשה אם רוצה להמנע ממחשבה בדברי תורה בבית הכסא (שע"ע שו סע' ח). ובכל מקרה לא ידבר בעת שהותו בשירותים ובמיוחד בשעה שנפנה לנקביו.
^ עיקר הרחיצה במים (בא"ח ויצא יא).
^ מי ששכח לברך אשר יצר ונזכר תוך חצי שעה, יברך בשם ומלכות. ואם נזכר אחרי חצי שעה, יברך בלי שם ומלכות. (בא"ח ויצא יב). לא יברך עד לאחר הגמר.
^ אדם שנפנה לנקביו לעיתים קרובות בגלל מחלה או תרופה, אם מרגיש צורך לפנות בעת שסיים, נוטל ידיו ואינו מברך. ואם אינו מרגיש צורך, אע"פ שיודע שאחר זמן מועט יצטרך שוב לנקביו – נוטל ידיו ומברך (כה"ח ז ס"ק ב).


<< | קיצור שולחן ערוך · סימן ה | במהדורה המנוקדת | >>
נקיון המקום לדבר שבקדושה
ובו י"ז סעיפים:
א | ב | ג | ד | ה | ו | ז | ח | ט | י | יא | יב | יג | יד | טו | טז | יז
(א)[עריכה]
כתיב: "וכסית את צאתך כי ה' אלהיך מתהלך בקרב מחניך וגו' והיה מחניך קדוש ולא יראה בך ערות דבר" וגו'. מכאן למדו רז"ל, שבכל מקום אשר ה' אלהינו מתהלך עמנו, דהיינו כשאנו עוסקים בדבר שבקדושה, כגון קריאת שמע, תפילה, תורה וכדומה, צריך להיות המחנה קדוש, שלא תהא צואה מגולה שם, ושלא ייראה דבר ערוה כנגד פניו של אדם הקורא או מתפלל.
(ב)[עריכה]
ואפילו להרהר בדברי קדושה במקום צואה או מי רגלים או כל דבר שהוא מסריח אסור, עד שיכסה אותו, כמו שנאמר: "וכסית את צאתך",[דרכי הלכה 1] או שיטיל לתוך מי רגלים של פעם אחת רביעית מים, לא שנא היו הם בכלי תחילה ונותן עליהם מים, ולא שנא היו המים בכלי תחילה (ואם היו המי רגלים בעביט המיוחד להן לא מהני להו מים, כדלקמן סעיף י"ג). ולמי רגלים של שני פעמים צריכין שתי רביעיות מים, וכן לעולם. ואפילו אם נבלעו המי רגלים בקרקע או בבגד, כל שיש שם עדיין קצת לחלוחית מהם צריך לשפוך שם מים (ועיין לקמן סימן פ' סעיף ל"ב).
(ג)[עריכה]
אם יש צואה על בשרו, אף על פי שמכוסה בבגדיו, אסור בדברי קדושה, שנאמר: "כל עצמותי תאמרנה ה' מי כמוך", בעינן שיהיו כולם נקיים. ויש מקילין בזה, אבל הנכון להחמיר. ואם יש לו אפילו מעט צואה בפי הטבעת, אף על פי שהיא מכוסה, לכולי עלמא לא מהני, מפני שבמקומה זוהמתה מרובה.[דרכי הלכה 2] (מי שיש לו חולי הטחורים,[דרכי הלכה 3] עיין מגן אברהם סימן ע"ו ס"ק ח', שהביא תשובת הרדב"ז בזה, והיא בחלק ג' סימן שט"ו. ובסוף דברי המג"א שכתב: "ואין לו תקנה", הוא טעות סופר וצריך להיות: "ואינו צריך תקנה". עיין יד אפרים).
(ד)[עריכה]
צריכין ליזהר שבכל מקום שיש להסתפק שמא יש שם צואה או מי רגלים, לא יאמר שם שום דבר שבקדושה, עד שיבדוק את המקום. ואין להתפלל בבית אם בעליה[דרכי הלכה 4] יש מקום מטונף.
(ה)[עריכה]
תינוק שאחרים בימיו יכולין לאכול כזית מיני דגן, אפילו על ידי תבשיל, בכדי שגדול אוכל שיעור פרס (וכתב בספר מ"ע להגאון מהריעב"ץ ז"ל דהיינו כשייעשה בן שנה), מרחיקין מצואתו וממי רגליו. וטוב וישר להרחיק גם מצואת קטן בן שמונה ימים.
(ו)[עריכה]
צואת אדם, אף על פי שאין לה ריח רע, וכן צואת חתול ונמיה וצואת תרנגול אדומי (ענגלישע הייד אינדיק), מרחיקין מהן. ושאר צואה של בהמה חיה ועוף, מסתמא אינה מסרחת ואין צריכין להרחיק מהן. אבל אם מסרחת, וכן נבלה המסרחת וכל דבר המסריח מחמת עיפוש, וכן לול של תרנגולין, מרחיקין מהן. וכן מרחיקין ממים סרוחים. ומי משרה ששורין בהן פשתן או קנבוס, סתמן מסריחין, וצריכין להרחיק מהן כמו מן הצואה.
(ז)[עריכה]
צואה יבשה כל כך שהיא נפרכת על ידי גלילה, הרי היא כעפר. והוא שלא יהא בה ריח רע; אבל אם נקרשה מחמת הקור, כיון שיכולה לחזור לקדמותה בזמן החום, עדיין שם צואה עליה. וצואה שנתכסה בשלג, חשוב כיסוי.
(ח)[עריכה]
עד כמה מרחיקין? היתה הצואה מאחריו, צריך להרחיק ממקום שכלה הריח ארבע אמות. ואפילו אם הוא אינו מריח, צריך להרחיק שיעור זה כאילו היה מריח. ואם אינה מסרחת, די אם מרחיק ממנה ארבע אמות. ואם היא מלפניו, צריך להרחיק כמלוא עיניו. ואפילו בלילה צריך להרחיק כשיעור שהיה יכול לראותה ביום. ואם היא מן הצדדין, יש להחמיר כאילו היתה בפניו, ויטה את עצמו כדי שתהא לאחריו.
(ט)[עריכה]
בית שמתפללין בו בציבור ונמצא שם צואה, אף על פי שהיא אחורי הש"ץ ורחוקה ממנו יותר מארבע אמות ממקום שכלה הריח, מכל מקום צריך הוא לשתוק ולהמתין עד שיוציאוה או יכסוה, מפני שאי אפשר שלא תהא לאחד מן הצבור תוך ארבע אמות ממקום שכלה הריח, ואסור לו לשמוע ולכוין למה שאומר הש"ץ.
(י)[עריכה]
מי שהתפלל ומצא אחר כך שיש שם צואה, אם המקום ההוא היה ראוי להסתפק בו שמא יש שם צואה, והוא פשע ולא בדק, כיוון דתפילת שמונה עשרה היא במקום קרבן, הוה ליה "זבח רשעים תועבה", וצריך לחזור ולהתפלל שמונה עשרה. וכן קריאת שמע, שהיא מדאורייתא ואין בו חשש ברכה לבטלה, חוזר וקורא, אבל בלא הברכות. וכן שאר ברכות שאמר שם, ואפילו ברכת המזון, אינו חוזר ומברך. ואם אין המקום ראוי להסתפק בצואה, דאז לא פשע, אפילו בתפלה יוצא בדיעבד. ואם נמצאו מי רגלים, אפילו המקום ראוי להסתפק יוצא בדיעבד גם בתפילה.[דרכי הלכה 5]
(יא)[עריכה]
יצא ממנו ריח מלמטה, אסור בדבר שבקדושה עד שיכלה הריח. ואם יצא מחבירו, גם כן צריך להמתין. רק אם הוא עוסק בלימוד תורה, אינו צריך להמתין בשביל ריח שיצא מחבירו.
(יב)[עריכה]
בית הכסא, אף על פי שיש לה מחיצות ואין בה צואה, צריכין להרחיק ממנה. ולכן ספסל העשוי עם נקב שמעמידין תחתיו גרף ליפנות עליו, אף על פי שהוציאו את הגרף וכיסו את הנקב בדף, מכל מקום יש לספסל זה דין בית הכסא, וצריכין להוציאו מן הבית או לכסותו כולו. אך אם הוא כסא המיוחד לישיבה ומכוסה בכר לישב עליו, ורק לעת הצורך מסירין את הכר ונפנין שם ושוב מחזירין עליו את הכר, בזה יש להקל.[דרכי הלכה 6]
(יג)[עריכה]
גרף של רעי ועביט של מי רגלים, אם הם של חרס או של עץ, דינם כבית הכסא, אף על פי שהם נקיים ואין להם ריח רע. ואפילו נתן לתוכן מים או שכפאן על פיהם לא מהני, ואפילו נתנן תחת המיטה לא מהני (דמיטות שלנו אינן חוצצות), אלא צריך להוציאן מן הבית או לכסותן. ואם הם של מתכות או זכוכית, אם הם רחוצים יפה ואין בהם ריח רע, אין צריכין להרחיק מהם.
פי חזיר, כיון שדרכו לנקר בצואה, דינו כגרף של רעי. ואפילו עולה מן הנהר, אין הרחיצה מועלת לו.
(יד)[עריכה]
בבית המרחץ גם כן אסור לדבר או להרהר בשום דבר שבקדושה. ואסור להזכיר שמות המיוחדים להקב"ה אפילו בלשון חול (כגון גאט בלשון אשכנז או בוגא בלשון פולין ורוסיא), בבית המרחץ, או במבואות המטונפות.[דרכי הלכה 7] וכן אסור ליתן שם שלום לחברו, כי שלום הוא שמו של הקב"ה, שנאמר: "ויקרא לו ה' שלום". ואדם ששמו שלום, יש אוסרין לקרותו שם בשמו. ויש מתירין, כיון שאינו מכוין על ענין השלום, אלא להזכרת שמו של אותו אדם, וכן נוהגין להקל. וירא שמים יש לו להחמיר.
(טו)[עריכה]
אסור לדבר דברי תורה וקדושה נגד ערוה, בין שלו בין של אחר, ואפילו מקטן וקטנה (רק לצורך מצות מילה מותר לברך נגד ערות התינוק). ואפילו אם עוצם עיניו שלא לראות את הערוה לא מהני, כיון שהוא נגדו, אלא יטה פניו וגופו מכנגדה.[דרכי הלכה 8]
(טז)[עריכה]
גוף האשה, כל מקום שדרכה להתכסות, אם נתגלה שם שיעור טפח,[דרכי הלכה 9] וכן שערות של אשה נשואה אשר דרכה לכסותן, אם נתגלה קצת מהן, חשוב כמו ערוה לגבי איש.[דרכי הלכה 10] ואין חילוק בין שהיא אשתו או אשה אחרת. אבל לגבי אשה לא חשיבי כמו ערוה.
קול זמר מאשה חשוב גם כן כמו ערוה. ומכל מקום בשעת הדחק, שהוא שומע נשים מזמרות ואי אפשר לו למחות, לא יתבטל משום זה מקריאת שמע ותפילה ותורה, אלא יתאמץ לכוין כל לבבו להקדושה שהוא עוסק בה, ולא יתן לב עליה.[דרכי הלכה 11]
סעיף יז[עריכה]
לבו רואה את הערוה שלו, אף על פי שהערוה היא מכוסה, כגון שהוא לבוש בחלוק גם כן, אסור לו לומר כל דבר שבקדושה, אלא צריך להיות לבוש במכנסים שהם מדובקים על גופו, או שיאזור באיזור, או יניח זרועותיו על החלוק כדי להפסיק בין לבו לערותו. ואשה אינה צריכה לזאת.[דרכי הלכה 12]
דרכי הלכה[עריכה]
הערות הרב מרדכי אליהו ע"פ מרן השו"ע, בן איש חי וכף החיים
^ אין להרהר או ללמוד במקום שרואים צואה או שמגיע ממנה ריח, אבל אם היא מכוסה ואין מגיע ממנה ריח – מותר. וכן אם היא מכוסה ופיזר בושם המבטל את הריח הרע – מותר (בא"ח בא יד).
^ אם התפלל תפילת י"ח וקרא קריאת שמע בלי ברכותיה ואינו חוזר על תפילת י"ח. ומותר לו להתפלל תפילת נדבה על תנאי שיאמר. "אם אני חייב לחזור ולהתפלל, שאצא ידי חובה בתפילה זו. ואם לאו – שתהיה נדבה" (עיין ב"י ע"ו וכה"ח שם ס"ק כ"ד).
^ המחובר למכשיר המנקה אותו מצואה (קטטר). וכן מי שסובל מטחורים, ינקה את עצמו וסביבתו ככל שבידו, ישתדל שיוציאו את הסיר, ואם אי אפשר – יכסהו, יפזר ריח טוב ויתפלל או ילמד (ספר הלכה יד נו).
^ אין לבנות בית כסא בקומה מעל בית כנסת מעל ארון הקודש. אבל אם אין בו צואה – מותר לבנותו, בלבד שלא יהיה מעל הארון (כה"ח קנ"א ס"ק ע"ד).
^ במקרה שפשע ולא בדק ונמצאה צואה במקום שהתפלל, יחזור ויתפלל ויקרא "קריאת שמע" עם ברכותיה. ויש אומרים שהוא הדין לברכת המזון ושאר ברכות. ויש מקילין בזה מדין ספק ברכות להקל (עי' כה"ח עו ס"ק לז וקפה ס"ק יד). ולכן בק"ש וברכת המזון יברך בלי שם ומלכות ובתפילה טוב לומר תנאי קודם לכן "אם אני חייב לחזור ולהתפלל, שאצא ידי חובה בתפילה זו. ואם לאו – שתהיה נדבה"
^ בית הכסא של ימינו שהצואה אינה נשארת בו ופתחו סגור – מותר להתפלל לידו וכנגדו. וכן "כסא של תינוק" שלעיתים מסירים ממושבו מכסה ומניחים בתוכו סיר, מותר להתפלל לידו רק כשאין בתוכו סיר וכאשר הכסא נקי (בא"ח בא כה).
^ מותר להרהר בדברי תורה או בכוונות הטבילה בבית המרחץ ובמקוה כשהוא נקי. ואם מקום המים נקי ושאר המקום מלוכלכך – נחשב מקום המים רשות לעצמו ואפשר להרהר גם שם בכוונות ודברי תורה. ואם הוא ערום ורוצה להרהר בדברי תורה – יערבב את המים שלא יהיו צלולים ותתכסה ערותו כדי שלא יהא ליבו רואה את הערוה (ספר הלכה ב יד יב).
^ בשעת הדחק יכול לעצום עינו ויעמוד או לומר דברי תורה מול הערוה (שו"ע עה סע' ו).
^ קול, שער, שוק, רגל, יד באשה – ערוה. כף היד – אינה ערוה. כף הרגל – תלוי במנהג המקום. אם קרא "קריאת שמע" מול "ערוה" בלי כוונה להסתכל – יצא ידי חובה (עיין ספר הלכה ח"ב פרק יד).
^ במקומות שנשים הולכות בגילוי שער הראש, אע"פ שהוא מנהג רע, מותר בדיעבד לקרוא קריאת שמע כנגדן (בא"ח בא יב).
^ אם יש אשה שרה ומזמרת, אע"פ שמנהגן בכך, לא יקרא קריאת שמע או ילמד בשעה ששומע אותן, אך יכול להרהר בדברי תורה בלבד. ויש מחמירין גם באשה שמספרת סיפור באריכות דברים (בא"ח בא יג).
^ יש מחמירים גם באשה. ולכן כשאשה מברכת בתוך המקוה, עליה לערב את המים שלא יהיו שקופים, ולחבק את גופה כדי שיהיה הפסק בין הלב לערוה (עיין ספר הלכה ח"ב פרק יד).


<< | קיצור שולחן ערוך · סימן ו | במהדורה המנוקדת | >>
קצת דיני ברכות ודיני ברוך הוא וברוך שמו ואמן
ובו י"א סעיפים:
א | ב | ג | ד | ה | ו | ז | ח | ט | י | יא
(א)[עריכה]
קודם שיברך איזה ברכה צריך הוא לדעת איזה ברכה שהוא צריך לברך, כדי שבשעה שהוא מזכיר את השם יתברך שהוא עיקר הברכה ידע מה שיסיים. ואסור לעשות שום דבר בשעה שהוא מברך. ולא יברך במהירות, אלא יכוין פירוש המלות.
וזה לשון ספר חסידים: כשהוא נוטל ידיו, או שמברך על הפירות או על המצוות השגורות בפי כל אדם, יכוין לבו לברך בשם בוראו, אשר הפליא חסדו עמו ונתן לו הפירות או הלחם ליהנות מהם וציווהו על המצווה. ולא יעשה כאדם העושה דבר במנהג ומוציא דברים מפיו בלא הגיון הלב. ועל דבר זה חרה אף ה' ושלח לנו ביד ישעיהו ואמר: "יען כי נגש העם הזה בפיו ובשפתיו כבדוני ולבו רחק ממני ותהי יראתם אותי מצות אנשים מלומדה". אמר הקב"ה לישעיה: ראה מעשה בניי, כי אינו אלא לפנים, ומחזיקים בה כאדם שמחזיק ונוהג מנהג אבותיו בידו. באים בביתי ומתפללים לפניי תפילות הקבועות כמנהג אבותיהם, לא בלב שלם. הם מנקין את ידיהן ומברכין על נטילת ידים ובוצעין ומברכין ברכת המוציא, שותים ומברכין, כמו שהדבר שגור בפיהם. אף בעת שהן מברכין, אינן מתכוונין לברכני. לכן על כן חרה אפו ונשבע בשמו הגדול לאבד חכמת חכמיו היודעים אותו ומברכים אותו במנהג לא בכוונה, דכתיב בתריה: "לכן הנני יוסיף כו' ואבדה חכמת חכמיו" כו', לפיכך הזהירו חכמים על הדבר ואמרו: "עשה דברים לשם פועלם" וכו', עד כאן לשונו.
וראוי לאדם שירגיל את עצמו לומר את הברכות בקול רם, כי הקול מעורר את הכוונה.
(ב)[עריכה]
כשהוא מברך, יהא פיו נקי מן הרוק וגם שאר דבר לא יהא בתוך פיו, שנאמר: "ימלא פי תהלתך".
(ג)[עריכה]
אסור להוציא שם שמים לבטלה.[דרכי הלכה 1] וכל המוציא שם שמים לבטלה, עובר על מצוַת עשה, דכתיב: "את ה' אלהיך תירא", וכתיב: "אם לא תשמור וגו' ליראה את השם הנכבד והנורא". וזהו מכלל היראה, שלא להזכיר שמו הגדול כי אם בדרך שבח וברכה במה שהוא מחוייב, או בדרך לימוד. ויירא ויזדעזעו איבריו בשעה שהוא מזכיר את השם יתברך שמו; אבל לא להוציאו חס ושלום לבטלה.
ולא שם המיוחד בלבד, אלא כל השמות המיוחדים לשמו יתברך. ולא לבד בלשון הקודש אסור, אלא אפילו בכל לשון אסור. והמקלל את חבירו או את עצמו בשמו יתברך או בכינוי (כינוי הוא מה שמשבחין בו הקב"ה,כמו "הגדול", "הגבור", "הנורא", "הנאמן", "האדיר והחזק והאמיץ והעיזוז", "חנון ורחום", "קנא", "ארך אפים ורב חסד"), בכל לשון, חייב מלקות. ובעווונותינו הרבים, רוב המוני עם אינם נזהרים, ואומרים בלשון אשכנז: גאט זאל איהם שטראפן וכדומה. ועוברים בזה על לאו של תורה. ואם קילל בלא שם ובלא כינוי, או שהיתה הקללה באה מכלל הדברים, כגון שאמר: אל יהי פלוני ברוך לה' וכדומה, אף על פי שאינו חייב מלקות איסורא מיהו איכא (חוה"מ סי' כ"ז).
וכן אסור לכתוב בשום מכתב שמו יתברך בכל לשון. ורבים טועים וכותבים שמו יתתברך בלשון אשכנז, או שכותבים תיבת אדיע, והוא לשון צרפת וביאורו "עם ה'". והוא איסור גמור, כי לאחר זמן יתגלגל המכתב באשפה, ודבר זה גורם עניות בישראל מה ששם שמים מצוי, ומכל שכן בבזיון חס ושלום, וצריכין התחכמות והתאמצות לבטל זאת (אורים שם).
כשבא לו רוק בתוך פיו, ירוק תחילה ואחר כך יאמר את השם, ולא שיאמר את השם ואחר כך ירוק. וכן כשמנשק את הספר, ירוק תחילה ולא אחר כך. כשרוצה להזכיר את השם, יאמר תיבת "השם", ולא כמו שטועים ההמון ואומרים "אדושם", כי אין זה דרך כבוד של מעלה.[דרכי הלכה 2]
(ד)[עריכה]
צריכין ליזהר שלא לברך חס ושלום ברכה לבטלה, או לגרום לעצמו לברך ברכה שאינה צריכה. אם נכשל וברך ברכה לבטלה, וכן בענין אחר אם נכשל והוציא שם שמים לבטלה, יאמר אחריה "ברוך שם כבוד מלכותו לעולם ועד". ואם מיד לאחר שהזכיר את השם נזכר שאין צריך לברך, יסיים למדני חקיך, שזהו פסוק שלם, והוי כמו לימוד ולא לבטלה. ואם התחיל גם תיבת "אלהינו", ונזכר מיד לאחר שאמר "אלהי" ולא גמר לומר "נו", יסיים ויאמר "ישראל אבינו מעולם ועד עולם" (שזהו גם כן לשון הפסוק בדברי הימים א כט). ומכל מקום יאמר גם בזה "ברוך שם כבוד מלכותו לעולם ועד".[דרכי הלכה 3]
(ה)[עריכה]
בירך על המים ושמע שיש מת בשכונה, והמנהג הוא לשפוך המים שבשכונת המת (כדלקמן סימן קצד) מפני הסכנה, מכל מקום כיון שבירך ישתה מעט, שלא תהא ברכתו לבטלה, ואל ידאג מפני הסכנה, כי שומר מצוה לא ידע דבר רע (עיין לקמן סימן קע סעיף ט). ולאחר ששתה מעט ישפוך השאר.
(ו)[עריכה]
כל הברכות (חוץ מברכת המזון, שיבואר אם ירצה ה' בסימן מ"ד סעיף י"א), אם נסתפק בהם אם אמרם או לא אמרם, אינו חוזר ומברך.[דרכי הלכה 4]
(ז)[עריכה]
חייב אדם לברך בכל יום מאה ברכות לפחות. ודויד המלך תיקן זאת. רמז לדבר, "נאום הגבר הוקם על", "על" בגימטריא מאה. וסמך מן התורה: "ועתה ישראל מה ה' אלהיך שואל מעמך כי אם ליראה את ה'" וגו', אל תקרא "מה" אלא "מאה", הן מאה ברכות, שהן ליראה את ה' ולאהבה אותו ולזכרו תמיד על ידי הברכות שמברכין.
הקללות שבמשנה תורה הן תשעים ושמונה, וכתיב "גם כל חלי וכל מכה", הרי מאה; ומאה ברכות שאנו מברכין בכל יום מגינות עלינו להנצל מהן.
ובשבת ויום טוב, וכן בתעניות, שחסרים מן מאה ברכות, משלימים במה שמכוונים לברכות הש"ץ בחזרות התפילות וברכות הקוראים בתורה והמפטירין ועונין אחריהם אמן, וגם בברכות הנהנין.[דרכי הלכה 5]
(ח)[עריכה]
כל ברכה שאדם שומע מחבירו, כששומע אומרו "ברוך אתה ה'", הוא אומר "ברוך הוא וברוך שמו". וכשגומר את הברכה צריך לומר "אמן". ופירוש "אמן" הוא "אמת". ויכוין בליבו: אמת היא הברכה שבירך המברך ואני מאמין בזה. ובברכות שיש בהן גם כן תפילה, כגון בברכות שמונה עשרה מן "אתה חונן" עד "המחזיר שכינתו לציון", ובברכת "שים שלום", יכוין באמירת "אמן" לשני דברים: אמת היא הברכה, ויהי רצון שייאמנו הדברים במהרה. ובקדיש,[דרכי הלכה 6] שאינו אלא תפילה על העתיד, יכוון רק לבקשה שייאמן הדבר במהרה.
(ט)[עריכה]
אם השומע הוא עומד במקום שאסור לו להפסיק, לא יאמר ברוך הוא וברוך שמו. וכן אם הוא שומע ברכה שגם הוא צריך לצאת בברכה זאת, שתהא נחשבת לו כאילו אמרה בעצמו, כגון ברכות השופר וברכות מגילה, לא יאמר ברוך הוא וברוך שמו, משם דזה הוי הפסק באמצע הברכה [דרכי הלכה 7](דגל מרדכי סימן קכ"ד).
ולענין עניית אמן, אם הוא עומד במקום שאינו רשאי להפסיק, יבואר אם ירצה ה' לקמן במקומו (בסימן י"ד ובסימן ע"ז).
(י)[עריכה]
צריך ליזהר מאוד שיאמר תיבת "אמן" כתיקונו, שלא יחטוף האלף ולא יבליע הנון. גם יזהר מאוד שלא יענה אמן קודם שסיים המברך כל הברכה, כי זהו אמן חטופה. וגם לא יאחר מלענות אמן, דזהו אמן יתומה.[דרכי הלכה 8] אלא תיכף כשמסיים המברך את הברכה יענה אמן. ולא יגביה קולו יותר מן המברך, שנאמר: "גדלו לה' אתי ונרוממה שמו יחדיו".
(יא)[עריכה]
אין עונין אמן על ברכת עצמו (מלבד בברכת המזון לאחר בונה ירושלים), ואפילו מסיים ברכה אחת בשווה עם הש"ץ לא יענה. אבל אם הוא ברך ברכה אחרת והש"ץ ברכה אחרת וסיימו בשווה, עונה אמן על ברכת הש"ץ. ואם סיים ברכת "ישתבח", או ברכת "שומר עמו ישראל לעד", או ברכת "יהללוך" שלאחר הלל, בשווה עם הש"ץ, עונה גם כן אמן (כיון דהרבה פוסקים סבירא להו דאפילו לאחר עצמו עונה באלו אמן).[דרכי הלכה 9]
דרכי הלכה[עריכה]
הערות הרב מרדכי אליהו ע"פ מרן השו"ע, בן איש חי וכף החיים
^ דעת השולחן ערוך כהרמב"ם שכל המברך ברכה שאינה צריכה – עבר כנושא שם שמים ונשבע לשוא. (שו"ע רט"ו סע' ד).
^ כשאומר שם ה' , יצייר במחשבתו שם ה' ככתיבתו וכקריאתו. בכתיבתו (הויה) – יכוון שה' היה הווה ויהיה. בקריאתו – יכוון שהוא אדון הכל – יכוון שהוא אדון הכל. כשאומר "אלוקים" או "אלוקינו" – יכוין תקיף בעל היכולת ובעל הכוחות כולם (שו"ע ה וכה"ח שם). כשאומר פסוק עם שם ה' בתוך כדי הלימוד, יאמר את הפסוק בשלמותו ולא חצי פסוק (עיי' כה"ח ה ס"ק ועוי"ח צו טו).
^ כשמתחיל לומר ברכה צריך לידע את סופה, ולא יתחיל לברך על דעת שימשיך הברכה לאחר שישמע בחבירו או יראה מה כתוב בסידור, ובדיעבד יצא ידי חובה (ה"ח תפט ס"ק עד).
^ אפילו ברכת התורה וברכת מעין שלוש, אם מסופק אם אמרם לא יחזור ויברך (שו"ע רט סע' ג כה"כ מו ס"ק ב).
^ בשבת ויום טוב עדיף להשלים מאה ברכות על ידי אכילת פירות, מגדים ומיני ריח. (שו"ע רפד). בשעת הדחק אפשר להשלים מאה ברכות ע"י שיאמר ג' פסוקים "ויברך דוד" עד "ולחזק לכל", ואח"כ יאמר, "ברוך אתה ה' למדני חוקך" (בא"ח וישב טו).
^ בקדיש יכוון "אמת" באמן הראשונה, הרביעית והחמישית ( עוי"ח ויחי יט).
^ ואם ענה לא הוי הפסק (כה"ח קכד ס"ק כו).
^ יש אומרים שאמן יתומה זה אמן על ברכה שחייב בה ולא שמע אותה, מכל מקום יקפיד בזו וזו (עיו"ח ויחי יט).
^ אפילו אם סיים ג' ברכות אלו בינו לבין עצמו, יענה אחריהם אמן, וכן לאחר סיום ברכות ההפטרה יענה אמן (שו"ע רטו סע' א ונו"כ שם).


<< | קיצור שולחן ערוך · סימן ז | במהדורה המנוקדת | >>
הלכות ברכות השחר
ובו ח סעיפים:
א | ב | ג | ד | ה | ו | ז | ח
(א)[עריכה]
אחר "לעסוק בדברי תורה",[דרכי הלכה 1] יש מחלוקת הפוסקים אם השומע יענה אמן או לא. יש אומרים שאין כאן סיום הברכה, אלא "והערב נא" וכו' גם כן נמשך למעלה, והכל היא ברכה אחת, ועל כן אין לענות אמן. ויש אומרים דכאן היא סיום הברכה, "והערב נא" היא ברכה אחרת וצריכין לענות אמן. ולכך המברך יש לו לומר ברכה זאת בלחש, שלא ישמע חברו ויבא לידי ספיקא.
(ב)[עריכה]
ברכת "הנותן לשכוי בינה" וכו' לא יברך עד שיאיר היום.[דרכי הלכה 2]
(ג)[עריכה]
ברכת "פוקח עורים" יכול גם סומא לברך, שיש לו הנאה שאחרים מראים לו את הדרך.
אם קדם וברך "זוקף כפופים" קודם שברך "מתיר אסורים", לא יברך "מתיר אסורים", דכבר נכלל ב"זוקף כפופים", שבכלל זקיפת הקומה הוא התרת האיברים.[דרכי הלכה 3]
(ד)[עריכה]
אחר "המעביר שינה מעיניי ותנומה מעפעפיי" אין עונין אמן, כי אין כאן סיום ברכה, אלא "ויהי רצון" וכו' שייך גם כן לברכה זאת. וסיום הברכה היא "הגומל חסדים טובים לעמו ישראל".
(ה)[עריכה]
הניעור כל הלילה, מברך בבוקר כל ברכות השחר, חוץ מברכת "על נטילת ידים" שאינו מברך. וברכת "אלהי נשמה" ו"המעביר שינה" וכן ברכות התורה, יש ספק אם יברך או לא, ולכך יש לו להדר לשמוע אותן מפי אחרים ולענות אמן[דרכי הלכה 4] (ועיין לעיל סימן ו' ס"ט וסימן ב' ס"ח).
(ו)[עריכה]
כל ברכות השחר, אם לא אמרם קודם שהתפלל, יכול לאומרם לאחר התפלה, חוץ מברכת "על נטילת ידיים" (דכיון דיש אומרים שנטילת ידיים שחרית נתקן משום התפילה, אם כן לאחר שהתפלל אין עוד מקום לברכה זאת), וחוץ מברכת "אלהי נשמה" (שכבר יצא בברכת מחית המתים).[דרכי הלכה 5]
(ז)[עריכה]
וברכות התורה, אם לא אמרן קודם התפילה, נחלקו הפוסקים אם יאמרם לאחר התפילה או לא. יש אומרים דלא יאמרם, משום דכבר נפטר באהבה רבה (או אהבת עולם), שיש בברכה זאת גם כן מעין ברכת התורה: "ותן בלבנו להבין ולהשכיל לשמוע ללמוד וללמד" וכו'. ויש אומרים דאין ברכת אהבה רבה פוטרת מברכות התורה, אלא אם לומד לאחר התפלה מיד בלי הפסק. לכן לכתחילה צריכין ליזהר לברך ברכות התורה קודם התפילה. ובדיעבד אם שכח לברך קודם התפילה, ילמד איזה דבר מיד אחר התפלה. ואם גם זאת שכח, אזי מספיקא גם כן אינו צריך [דרכי הלכה 6] לברך עוד ברכת התורה.
(ח)[עריכה]
אם קראוהו לעלות לתורה קודם שבירך ברכות התורה, אם אפשר לו לברך קודם [את] כל ברכות התורה וגם לומר לכל הפחות פסוק אחד, כגון "יברכך" וגו', יעשה כן ואחר כך יעלה לתורה ויברך. ואם אי אפשר לו לעשות כן, יעלה כך לתורה, וכיון שבירך "אשר בחר בנו" וכו' לא יאמר אחר כך רק ברכת "אשר קדשנו" וכו' "והערב נא" וכו' עד "לעמו ישראל", ויאמר "יברכך" וכו'.[דרכי הלכה 7]
דרכי הלכה[עריכה]
הערות הרב מרדכי אליהו ע"פ מרן השו"ע, בן איש חי וכף החיים
^ אנו מברכים "על דברי תורה". והשומע עונה "אמן" אחריה (עיין כה"ח מז ס"ק יג ובא"ח וישב יב).
^ מברכים ברכה זו וכל ברכות השחר מחצות הלילה כשמתכוון להשאר ער במשך כל הלילה. וברכות התורה יברך מעמוד השחר ואילך. אבל אם ישן את שנתו בלילה כשיקום יברך ברכות התורה אפילו קודם עמוד השחר ואפילו קודם חצות, ובכל מקרה ברכות השחר יברך אחר חצות. ובכל פעם שמברך ברכות התורה טוב לכוון על הלימוד שמעכשיו עד שיברך פעם נוספת (בפר הלכה א פרק ו ב).
^ ע"פ סברת האר"י הקדוש גם במקרה זה יברך "מתיר אסורים" (עוי"ח וישב ד). וכן נוהגים.
^ ע"פ סברת הארי שכל ברכות השחר נתקנו על סדרו של עולם ולא של כל יחיד ויחיד, ולכן גם מי שנעור כל הלילה יברך ברכות השחר, חוץ מברכת "על נטילת ידיים". כמו כן לא יברך "אשר יצר" אם לא נזקק לנקביו. ואחר עלות השחר יברך "ברכות התורה" (ספר הלכה א פרק כ ח).
^ אפשר לברך בדיעבד ברכות השחר עד השקיעה (ר"פ ח"ב ח). נשים חייבות בברכות שחר וברכות התורה (שו"ע מז סע' יח ועוי"ח וישב ט). חוץ מברכת "שעשני כרצונו" שמברכות בלי שם ומלכות כי "טוב לאדם שלא נברא משנברא" זו גם הסיבה שבגללה הגברים לא מברכים "שעשני יהודי".
^ בדיעבד אם לא ברך ברכות התורה קודם התפילה אסור לברך אחר התפילה. וע"כ יקפיד היטב לזכור לברך ברכות התורה קודם התפילה (בא"ח וישב יב).
^ יש להוסיף בכל יום אחר ברכות התורה "יברכך וכו' " מתורה שבכתב, וטוב להוסיף גם משנה או גמרא מתורה שבעל פה, ובשבת יוסיף משנה ממסכת שבת, וביום טוב יוסיף ממסכת יום טוב. ואם בקי בקבלה, טוב להוסיף קטע מספר יצירה (עוי"ח וישב יז).


<< | קיצור שולחן ערוך · סימן ח | במהדורה המנוקדת | >>
דברים האסורים משהאיר היום עד לאחר שיתפלל
ובו ו סעיפים:
א | ב | ג | ד | ה | ו

(א)[עריכה]
משעלה עמוד השחר, שהוא אור הנוצץ מן השמש במזרח, כיון שאז מתחיל זמן התפלה (שאם התפלל אז בדיעבד יצא, כדלקמן ריש סימן י"ח), לכן אסור לאדם להתחיל במלאכה או להתעסק בעסקיו או לילך בדרך קודם שיתפלל, שנאמר: "צדק לפניו יהלך וישם לדרך פעמיו". "צדק" זו תפילה, שמצדיק לבוראו; והדר וישם פעמיו לדרכי חפצו.
(ב)[עריכה]
ואסור לו לאכול או לשתות, שנאמר: "לא תאכלו על הדם", לא תאכלו קודם שתתפללו על דמכם. וכל האוכל או שותה ואחר כך מתפלל, עליו הכתוב אומר: "ואותי השלכת אחרי גויך", אל תקרי גויך אלא גאיך. אמר הקב"ה: לאחר שנתגאה זה, קיבל עליו מלכות שמים?!
ואפילו לשתות קפה או תה עם סוכר וחלב אסור. ואיש זקן וחלוש שאינו יכול לעמוד על נפשו עד עת יציאת הציבור מבית הכנסת, בפרט בשבתות ויום טוב שמאריכין הרבה, יותר טוב להתיר לו להתפלל שחרית בביתו בנחת, ויקדש ויאכל איזה דבר (עיין להלן סימן ע"ז סעיף ט"ו), ואחר כך ילך לבית הכנסת, ויכוין לבו עם הציבור בתפילת שחרית ויתפלל אחר כך עמהם מוסף, ולא שישתה קפה עם סוכר וכדומה בלא קבלת עול מלכות שמים תחלה (באר היטב סימן פ"ט בשם לקט הקמח).
אך לצורך רפואה מותר לאכול ולשתות קודם התפילה, שאין בזה משום גאות. וכן אם אין בו יכולת לכוין דעתו בתפילה בלי אכילה ושתיה, אם ירצה יכול לאכול ולשתות קודם התפילה.[דרכי הלכה 1]
(ג)[עריכה]
יש אומרים, שאפילו קם בחצות הלילה, אסור לו לטעום קודם שיתפלל. וכן נכון להחמיר. אך אם חלש ליבו, מותר לו לאכול ולשתות איזה דבר לחזק גופו לתורה.[דרכי הלכה 2]
(ד)[עריכה]
מים, וכן תה או קפה בלא סוכר ובלא חלב, מותר לשתות קודם התפילה אף לאחר שעלה עמוד השחר, כי אין באלו משום גאות. ואפילו בשבת ויום טוב שחייב בקידוש, מותר לשתות דברים אלו קודם התפילה ואין הקידוש מעכבו, כיון שקודם התפילה עדיין לא הגיע זמן קידוש, דאין קידוש אלא במקום סעודה, דהיינו סמוך לאכילה, והרי אי אפשר לו לאכול קודם תפילת השחר.
(ה)[עריכה]
אסור להקדים לפתח חבירו[דרכי הלכה 3] לקבל פניו וליתן לו שלום, ואפילו לומר לו: "צפרא דמרא טב" (גוטען מארגען, בוקר טוב), שנאמר: "חדלו לכם מן האדם אשר נשמה באפו כי במה נחשב הוא". כלומר: בַּמֶּה חשבתו לזה, שהקדמת כבודו לכבודי? ואם פגעו דרך מקרה, מצד הדין מותר ליתן לו שלום, אך נכון לשנות בלשונו, כדי שיתן לב שהוא אסור להתעכב בדברים אחרים עד שיתפלל.[דרכי הלכה 4]
(ו)[עריכה]
אפילו ללמוד אסור לו להתחיל משעלה עמוד השחר. אך מי שהוא רגיל לילך לבית הכנסת ואין לחוש שיעבור הזמן, מותר לו. וכן מי שהוא לומד עם אחרים, ואם לא ילמדו עתה – יתבטלו מלימודם, מותר ללמוד עמהם, כי זכות הרבים דבר גדול הוא. ובלבד שישגיחו שלא לעבור זמן התפילה.

דרכי הלכה[עריכה]
הערות הרב מרדכי אליהו ע"פ מרן השו"ע, בן איש חי וכף החיים
^ חולה או רעב וצמא שאינו יכול לכוון דעתו בתפילה בלי אכילה או שתיה, ישתה קפה או חלב עם סוכר. ודווקא לצורך התפילה ולא לתענוג, ולכן לא ישתה את הקפה במסיבת חברים וכד' (שו"ע פט סע' ג וכה"ח שם).
^ הקם לפני עלות השחר ביום צום ורוצה לאכול ולשתות, הזוהר אוסר בכך בכל ענין, ויש מקילים אם כך הוא נוהג תמיד או אם לפני השינה אמר בפירוש שכוונתו לאכול לפני עלות השחר. ונוהגים כזוהר אוסרים אכילה, ומקילים לשתות. ומי שקשה לו מאוד או שחושש שמא לא יוכל לצום, יכול גם לאכול לפני עלות השחר. אמנם אם אינו רגיל בכך ולא עשה תנאי, לא לאכול ולא לשתות (עי' כה"ח תקפא ס"ק סט).
^ אחרי עמוד השחר.
^ אם רגיל לומר "שלום" יאמר "בוקר טוב". ואם רגיל לומר "בוקר טוב" יאמר "צפרא טבא" או ברכה אחרת. ובשבת נוהגים לומר "שבתא טוב" ובלבד שיזכור שהוא לפני התפילה ולא יאריך בשיחה (שו"ע פט סע' ב).


<< | קיצור שולחן ערוך · סימן ט | במהדורה המנוקדת | >>
הלכות ציצית
ובו כא סעיפים:
א | ב | ג | ד | ה | ו | ז | ח | ט | י | יא | יב | יג | יד | טו | טז | יז | יח | יט | כ | כא

(א)[עריכה]
גדולה מצות ציצית, שהרי הכתוב שקלה ותלה בה כל המצוות כולן, שנאמר: "וראיתם אותו וזכרתם את כל מצות ה'". "ציצית" בגימטריא ת"ר, ח' חוטין וה' קשרים הרי תרי"ג. לכן צריך כל איש להיות נזהר שיהיה לו טלית-קטן שיהא מלובש בו כל היום. ויהיה של צמר רחלים לבן, וגדול כשיעור, דהיינו שלושת רבעי אמה באורך וחצי אמה ברוחב, ויש אומרים אמה על אמה.[דרכי הלכה 1]
ואותן שעושין את הטלית-קטן תפור מן הצדדין, צריכים ליזהר שיהיה מכל צד פתוח רוב הנראה לעינים, ואפילו על ידי קרסים לא יחובר.
גם יהא כל אדם נזהר שיהיה לו טלית גדול בציצית שיתעטף בו בשעת תפילה, ויהדר שיהיה לו טלית נאה. וכן כל המצוות, צריך לעשותן בהידור בכל מה דאפשר, דכתיב: "זה אלי ואנוהו", ודרשינן: התנאה לפניו במצוות. וידקדק לקנות ציצית מאיש נאמן, שיהיה בטוח שנעשו בטוויה ובשזירה בפירוש לשמן וכמצוותן, ויהיו ארוכים כשיעור.
(ב)[עריכה]
מי שאי אפשר לו אלא בטלית של פשתן, שאי אפשר לו לעשות בו ציצית של צמר משום איסור שעטנז, יש מי שאומר דיעשה כנפות של עור ובהם ציצית של צמר, ויש חולקין עליו שלא לעשות כן [דרכי הלכה 2] (עיין שערי תשובה סוף סימן ט'),
(ג)[עריכה]
הנקב שמכניסין בו את הציצית, לא יהא רחוק משפת הבגד, הן באורך הן ברוחב, יותר מן שלושה אגודלין. (יש אומרים דגודלין אלו מודדין במקום הקצר שבאגודל, דהיינו בראשו. ונכון להחמיר כן, עיין שערי תשובה). כי למעלה משלושה אגודלין, לא מקרי "כנף הבגד" אלא בגד. ואם עשה את הנקב למעלה משלושה אגודלין, אף על פי שכשקושר את הציצה מושך את הקשר ומקמיט מן הטלית עד שבא הנקב למטה, מכל מקום פסול. ואם לאחר שתלה את הציצה בנקב שהוא למעלה מן השיעור, חתך בנקב כדי שתתלה הציצה למטה משלושה, פסול, משום "תעשה" ולא מן העשוי (כדלקמן סעיף ו').
וגם לא יהא הנקב קרוב לשפת הבגד, בין באורך בין ברוחב, פחות מכשיעור שיש מן הקשר האמצעי של אגודל עד סוף הצפורן, כי למטה מזה גם כן לא מקרי "כנף" אלא תחת הכנף. ואם היה הנקב רחוק כשיעור, אלא שעל ידי משיכת הקשר נקמט שפת הטלית ואין בו כשיעור, מכל מקום כשר והחוטין שהן בשפת הטלית ואינן ארוגין, יש ספק אם נמדדין לשיעור זה או לא, על כן צריכין לחתכן משם קודם קשירת הציצית (עיין לקמן סעיף ו').
בטלית-קטן נוהגין קצת לעשות שני נקבים זה אצל זה, כמו צירי, ומכניסין בשניהם את הציצית, והן תלויות על הטלית מבחוץ.[דרכי הלכה 3]
(ד)[עריכה]
אם בשעת קשירת הציצית היה הנקב רחוק כשיעור, ואחר כך נקרע קצת הנקב או שפת הטלית עד שהציצה היא בפחות משיעור הריחוק מהקצה, לא נפסלה בכך. כי לא הקפידה התורה שלא תהא הציצה תחת הכנף אלא בשעת עשיה, שנאמר: "ועשו להם ציצית על כנפי בגדיהם" וגו'. ומכל מקום לכתחילה טוב לעשות אימרא סביב הנקב (ועיין להלן סעיף י"ז), וכן בשפת הטלית, שלא יפחת משיעור קשר אגודל.
(ה)[עריכה]
נוהגין לעשות בציצית חמישה קשרים כפולים שיש ביניהם ארבע חוליות. דהיינו שמכניס אח הארבעה חוטין בתוך הנקב, וקושרן בשני קשרים. וכורך בחוט הארוך הנקרא שמש שבע כריכות,[דרכי הלכה 4] וחוזר וקושר שני קשרים. ושוב כורך שמונה כריכות, וקושר שני קשרים. וכורך אחת עשרה כריכות, וקושר שני קשרים. וכורך שלוש עשרה כריכות, וקושר שני קשרים.
ומהיות כי נוי ציצית הוא שיהיו כל החוליות שוות באורכן, לכן בחוליא הראשונה, שהכריכות מועטות, ירחיקן זו מזו; ובחוליא שניה, יקריבן קצת יותר, וכן בשלישית וברביעית.
ושיעור כל אורך הציצה, דהיינו מן הקשר הראשון עד קצה החוטין, צריך להיות לכל הפחות שנים עשר אגודלין.[דרכי הלכה 5] והנוי הוא שיהיו כל החוליות ביחד שליש, והחוטין התלויין שני שלישים. על כן ידקדק שתהא כל חוליא כרוחב אגודל, ויהיו כל החוליות ארבעה אגודלין, והחוטין התלויין שמונה אגודלין. ואם הן ארוכות יותר, יעשה החוליות גם כן קצת ארוכות יותר.
טוב לדקדק לעשות כל הקשרים בארבעה חוטין שמצד זה עם ארבעה חוטין שמצד זה, שיהא כל חוט חלוק חציו לכאן וחציו לכאן (עיין להלן סעיף י"ג).
(ו)[עריכה]
אם לא פסק את החוטין זה מזה, אלא שלקח חוט אחד ארוך מאד, וכפלו לארבעה, וכך הכניסם בתוך הנקב וקשרם, ואחר כך פסקן, פסול, משום דכתיב: "גדילים תעשה לך", ודרשינן: "תעשה", ולא מן העשוי. פירוש, דבעינן שיהיו הציצית בשעת עשייתן על הבגד כהלכה, ולא שיהיו נעשים בפסול ואחר כך יוכשרו על ידי מעשה שנמצאו עשויים כראוי, דזהו פסול.
וכן אם היתה הציצה עשויה כתיקונה על בגד אחר, ונקרע הבגד, ורוצה לתת את הציצה כך בבגד אחר. או אפילו בבגד זה, כגון שנפסק הטלית מן הנקב עד סופו ונפלה הציצה, ורוצה להחזירה למקומה ולתפור את הטלית עד הנקב. זהו גם כן פסול, משום תעשה ולא מן העשוי.
וכן אם קשר את הציצית בשעה שהיה טלית זה פטור מציצית, כגון שהיה רובו תפור (עיין לעיל סעיף א'), ואחר כך התיר מן התפירות עד שרובו פתוח וחייב בציצית, אם ישארו הציצית כמו שהן – גם כן פסולין משום תעשה ולא מן העשוי, אלא צריך להתיר את הציצית ולחזור ולקשרן כהלכה. וכן כל כיוצא בזה.[דרכי הלכה 6]
(ז)[עריכה]
קודם שיתעטף בטלית, יבדוק את הציצית אם הן כשרות.[דרכי הלכה 7]וצריך לבדוק גם את החוטין שהן בתוך הנקב, ואת הכריכות. וגם יפריד את החוטין, שלא יהיו מהודקין זה בזה. ואם נשתהה לבוא לבית הכנסת, שבעוד שיפריד את הציצית ויבדקן יתבטל מלהתפלל עם הציבור, אינו צריך לבדקן ולהפרידן.
(ח)[עריכה]
כל המצוות מברך עליהן עובר לעשייתן, פירוש, קודם העשיה. ולאחר הברכה תיכף ומיד צריך לעשות את המצוה בלי הפסק.
לכן אוחז את הטלית בשתי ידיו, ויכוין שציוונו הקב"ה להתעטף בציצית, כדי שנזכור את כל מצוותיו לעשותם, שנאמר: "וראיתם אותו וזכרתם את כל מצות ה'".[דרכי הלכה 8] ויברך מעומד להתעטף בַּציצית (הבי"ת בפת"ח). ויעטף מיד את ראשו עד למטה מפיו, ואחר כך יעלה הכנפות על צוארו, ויתעטף כעטיפת הישמעאלים. ויעמוד כך כדי הילוך ארבע אמות ויאמר הפסוקים: "מה יקר" וגו', ואחר כך יכול להסירו מעל ראשו. ונכון ליזהר שלא לגרור את הציצית על הארץ משום ביזוי מצוה, לכן יגביהן. ויכול לתחבן תוך החגורה.
(ט)[עריכה]
אין מברכין על הציצית אלא ביום ולא בלילה. ולכתחילה יזהר שלא יברך עליהם, עד שיהא כל כך יום שיכיר בין תכלת ללבן.
ואם לבש את הטלית-קטן בעוד לילה ולא בירך עליו, או שלבשו בעוד שלא היו ידיו נקיות ולכן לא בירך עליו, אזי כשהוא מברך על הטלית הגדול, יכוין בברכה זו גם על הטלית-קטן. ומי שאין לו טלית גדול, אם לובש את הטלית-קטן ביום וידיו נקיות, יברך עליו "על מצוַת ציצית" (הוא"ו בפת"ח). ואם לובשו כשאינו יכול לברך עליו, אזי אחר כך, כשהוא יום וידיו נקיות, יקח את הציצית בידיו ויברך "על מצות ציצית". ואם ישן בטלית-קטן, לא יברך עליו אחר כך כלל, אך כשמברך על טלית גדול יכוין לפוטרו.
(י)[עריכה]
הפושט טליתו ודעתו לחזור וללובשו מיד, אפילו הלך לבית הכסא, כשחוזר ולובשו לא יברך עליו. (כיון דמצד הדין מותר ללכת בו לבית הכסא, לכן לא הוי הפסק). אבל אם היה דעתו שלא ללובשו מיד, ונמלך וחזר ולבשו, צריך לברך עליו.
ואם נפל טליתו ממנו שלא במתכוין, אם מקצתו נשאר על גופו, אף על פי שרובו נפל, כיון שנשאר עליו קצת מן המצוה, אינו צריך לחזור ולברך כשמתקנו עליו. אבל אם לא נשאר כלום על גופו, אף על פי שאחזו בידו, כיון דלא נשאר מהמצוה על גופו, דהא אין המצוה לאחוז את הטלית בידו אלא להתעטף בו גופו. לכן צריך לברך כשחוזר ולובשו. ואם אירע לו כן בתפילתו במקום שאינו רשאי להפסיק, לא יברך אז, אלא ימתין עד שיוכל לברך, ואוחז את הציצית בידו ומברך.[דרכי הלכה 9]
(יא)[עריכה]
מותר ליטול טלית של חבירו באקראי בעלמא, גם שלא מדעתו, להתפלל בו ולברך עליו, משום דמסתמא ניחא ליה לאינש דליעבד מצוה בממוניה במקום שאין חסרון כיס.[דרכי הלכה 10] אבל לא יוציאו מן הבית שמונח שם, כי אולי חבירו מקפיד על זה. ואם היה הטלית מקופל, יחזור ויקפלו. ובשבת לא יקפלו, דכיון שאין מקפלו משום איסור שבת, חבירו מוחל לו.
והשואל מחבירו טלית רק לעלות בו לתורה, יש ספק אם לברך עליו. על כן יתכוין שאינו רוצה לקנותו, ואז לכולי עלמא אין צריך לברך. אבל על טלית הקהל, אפילו אינו נוטלו רק לעלות לתורה, צריך לברך עליו, דהוי כשלו.
(יב)[עריכה]
סתם צמר האמור בתורה ובפוסקים הוא צמר רחלים ואילים. וטלית שהשתי הוא של צמר והערב הוא של צמר גפן או משי וכדומה, או להיפוך, שהערב הוא של צמר והשתי הוא ממין אחר, ירא שמים לא יברך על טלית כזה, משום דיש אומרים דגם ציצית של צמר אינן פוטרין רק בגד שהוא ממינו.[דרכי הלכה 11]וכן טלית של משי והציצית הן של צמר, לא יברך עליו, אלא יברך תחילה על טלית של צמר ויתעטף בו, ואחר כך יסירו ויתעטף בזה. אך אם גם הציצית הן של משי, יכולין לברך עליו (ולא שכיתי במדינתינו ציצית של משי, דהא ציצית בעינן טוויה לשמה). ואם מקצת ציצית של משי ומקצתן של צמר גרוע טפי, ואין לעשות כן.
(יג)[עריכה]
ציצה שנפסק ממנה חוט מארבעת החוטין (שהן כפולין לשמונה), ונשאר ממנו כדי עניבה, דהיינו ארבעה אגודלין (עיין חיי אדם),[דרכי הלכה 12]או אם נפסקו שניים ונשאר מכל אחד ארבעה אגודלין, ושני חוטין הן שלימות כשיעור, כשרה. אבל אם נפסקו שלושה חוטין, אפילו נשאר מכל אחד ארבעה אגודלין, והחוט הרביעי הוא שלם; או שנפסק אפילו רק חוט אחד ולא נשאר ממנו ארבעה אגודלין, אף על פי ששלושה חוטין הן שלימות, מכל מקום פסולה (אם לא בשעת הדחק).
ולכן, אם נפסק חוט אחד מן השמונה חוטין התלויין, אפילו נפסק לגמרי עד החוליות, פשיטא דכשרה, כיון שחוט זה אינו רק חצי חוט, והרי יש עדיין בחציו השני כדי עניבה ויותר. ואם נפסקו שני חוטין, ולא נשאר מהן בכל אחד ארבעה אגודלין, אם יש לחוש שמא שני חוטין אלו הן חוט אחד, אם כן הציצה פסולה. אבל אם הוא בטוח שהן משני חוטין, כגון שבשעת קשירתן דקדק לקשור תמיד ארבעה ראשים שבצד זה עם הארבעה ראשים שבצד זה (כמו שנתבאר סוף סעיף ה), ועתה נפסקו שני ראשים מצד אחד של הקשר, אם כן הרי הן בודאי משני חוטין. וכיון שיש בכל חוט עדיין שיעור ארבעה אגודלין ויותר בצד השני של הקשר, ושני החוטין הן שלימות, הרי הציצה כשרה.
אם נפסק חוט אחד במקום שהן תלויים בנקב, פסולה. זה שאמרנו שאם נפסק חוט אחד ונשאר ממנו כדי עניבה – כשרה, זהו דוקא אם בשעת עשיה היו כל החוטין ארוכין כשיעור, אלא שאחר כך נפסקו; אבל אם בשעת עשיה היה אפילו רק חוט אחד קצר רק משהו מן השיעור, פסולה.
(יד)[עריכה]
חוטי הציצה צריכין להיות שזורין. ואם איזה חוט נפרד משזירתו, אזי כל הפרוד נחשב כאלו נקצץ ואינו.[דרכי הלכה 13]
(טו)[עריכה]
טלית שיש בו ציצית, ונחלק לשני חלקים, כמו שהוא שכיח בהרבה טליתים שלנו, שהם מחוברים משני חלקים, ולפעמים מפרידין אותן כדי לכבסו או לתקנו ואחר כך חוזרין ומחברין אותן בתפירה, כיון דמסתמא יש בכל חלק כדי להתעטף בו, על כן די אם יטול שתי הציצית מאיזה חלק שירצה, ולאחר שיחבר את הטלית יחזור ויקשרם. אבל אם אין בכל חלק בפני עצמו כדי להתעטף בו, צריך להסיר כל הציצית (משום דכשנתפרדו החלקים נפטר כל חלק מציצית; ולאחר ששוב נתחברו ויתחייב בציצית, אם ישארו בו הראשונות – פסול משום תעשה ולא מן העשוי, כדלעיל סעיף ו'). ואם בחלק אחד יש בו כדי עיטוף ובחלק אחד אין בו כדי עיטוף, יסיר את הציצית מחלק זה שאין בו כדי עיטוף.
(טז)[עריכה]
אם נחתך או נקרע הכנף ונפרד לגמרי מן הטלית, ואין בחתיכה זו שלושה גודלין על שלושה גודלין, יש אומרים שחתיכה זו, אפילו לאחר שתפרה היטב אל הטלית, פסולה מלהטיל בה ציצית, דכיון שאין בה שלושה גודלין על שלושה גודלין – אין עליה שם בגד. ואפילו נתחברה עם הטלית, נחשבה כפרוד. ויש להחמיר כן. אבל אם אינו נפרד לגמרי מהטלית, כיון שנשאר מחובר מעט, מועלת התפירה שיהא נחשב בכלל הטלית, והציצית שיטיל בו אחר התפירה – כשרות.
ונוהגין לתפור חתיכת בגד בכנפי הטלית, משום דבהרבה בגדים, אפילו חדשים, יש בהן חתיכות מחוברות שאין בהן שלושה גודלין על שלושה גודלין. לכן נותנים במקום הטלת הציצית חתיכה של שלושה גודלין על שלושה גודלין.
(יז)[עריכה]
יש אומרים, שבכל השטח של הכנף שראוי להטיל שם את הציצה, דהיינו ממלוא קשר גודל משפת הטלית עד שלושה גודלין, לא יהיה שם שום תפר, אפילו משהו, בחוט שהיה ראוי לעשות מחוטין כאלו ציצית לטלית זה. כגון אם הטלית של פשתן, לא יתפור שם בחוטי פשתן, רק בחוטי משי וכדומה; ואם הטלית של משי, לא יתפרנו בחוטי משי; ואם הטלית של צמר, לא יתפרנו בחוטי צמר, אלא בשל משי וכדומה. ויש להחמיר בזה גם באימרא שעושין סביב הנקב לחזקו. וכל זאת אינו רק בחוט לבן; אבל בחוט צבוע אין לחוש.[דרכי הלכה 14]
(יח)[עריכה]
אם רוצה להסיר ציצית מן הטלית, כדי לתלות בו ציציות אחרות יותר יפות, או מפני שנפסק אחד מן החוטין, ורוצה לתלות שלמות, אף על פי שגם הראשונות עדיין כשרות, מכל מקום מותר, כיון שאינו מבטל את הטלית מן הציצית, ואדרבה יתלה בו ציציות יותר יפות. ויהא נזהר שלא ישליך את הראשונות למקום בזיון.[דרכי הלכה 15]
(יט)[עריכה]
ואפילו ציציות שנפסלו והסירן מן הטלית, לא יזרקם לאשפה משום ביזוי מצוה. ויש מדקדקין לגנזם בספר ולעשות מהן סימן בספר, משום דאיתעביד בהו מצוה חדא זימנא, ליתעביד בהו מצוה אחריתא. וגם הטלית שנתישן ואינו לובשו עוד למצוה, לא יעשה בו תשמיש מגונה.[דרכי הלכה 16]
(כ)[עריכה]
אם בא בשבת לבית הכנסת ומצא שנפסלה ציצה מן הטלית, ואינו מוצא לשאול טלית אחר, והוא מתבייש לשבת בלא טלית, אזי כיון שאי אפשר לו היום לקשור ציצה אחרת, לכן משום כבוד הבריות מותר לו ללבוש את הטלית כך ולא יברך עליו. במה דברים אמורים? כשלא נודע לו קודם שבת שנפסלה; אבל אם ידע קודם שבת שנפסלה, אסור ללבשו, דהיה לו לתקן מאתמול.
(כא)[עריכה]
הלובש בגד שהוא חייב בציצית, בלא ציצית, הרי זה ביטל מצוות עשה. וצריכין להשגיח בקצת בגדים העשויין באופן שיש להן ארבע כנפות,[דרכי הלכה 17] צריכין לחתוך קרן אחד, שיהא עגול. אבל אם כפל את הקרן ותפרו בענין שנראה עגול, לא מהני, דכל כמה שלא חתכו, עדיין מכלל הבגד הוא. וגדול עונש המבטל מצות ציצית. והזהיר במצות ציצית זוכה ורואה פני השכינה.
דרכי הלכה[עריכה]
הערות הרב מרדכי אליהו ע"פ מרן השו"ע, בן איש חי וכף החיים
^ שיעור טלית קטן שנהגו לאיש הוא 72/48 ויש מחמירים 84/50 ס"מ, ולילד לפי גודלו (בא"ח לך לך יא יב).
^ בטלית שארוגה מחוטי ניילון אי אפשר להטיל ציציות של נילון כיון שאין חוטים כאלו שנטוו לשם ציצית, ולכן יטיל בה ציציות של צמר (עי כה"ח ט ס"ק ד). טלית שארוגה בכותנה, יטיל בה חוטי כותנה שנטוו לשם ציצית או חוטי צמר. טלית שארוגה מחוטי פשתן,יטיל בה חוטי פשתן בלבד ויזהר שיהיו החוטים טווין לשמה (שו"ע ט סע' ב ג בא"ח נח ה).
^ נהגו לעשות נקב אחד בלבד (בא"ח נח טו). והוא יהא לא רחוק מ-6 ס"מ ולא קרוב מ-3.5 ס"מ משפת הבגד מכל צד (עיו"ח נח י).
^ אנו נוהגים לקשור הכריכות שכל כריכה וכריכה תהיה קשורה בעצמה. ונהגו לעשות בטלית קטן כ"ו כריכות י-10 בראשונה, ה-5 בשניה, ו-6 בשלישית, וה-5 ברביעית. ובין כל כריכות יעשה שני קשרים. ובטלית גדול ז-7 ח-8 יא-11 יג-13. יקפיד לומר לפני הכריכות "לשם מצוות ציצית" (בא"ח לך לך א ח). מותר לקשור הכריכות בלילה ויקפיד להתיר הציציות כאשר הטליתות בלויות.
^ בדיעבד אפילו פחות בי"ב גודלים – כשר. ואפילו אם חוליות פחות או יותר משליש – כשר (עיו"ח בא"ח נח יב). הנוהג הוא לחשוב כל "גודל" כשני ס"מ.
^ אם נקרע הטלית ברובו, אי אפשר לתופרו עם ציציותיו, אלא יתיר הציציות, יתפור הבגד ויכרוך הציציות מחדש (בא"ח לך לך י).
^ אם נקרע הטלית ברובו, אי אפשר לתופרו עם ציציותיו, אלא יתיר הציציות, יתפור הבגד ויכרוך הציציות מחדש (בא"ח לך לך י).
^ לפני הברכה טוב שיאמר לשם יחוד וכו' הכתוב בסידורים ויכוון לפטור בברכה גם טלית קטן שעליו. ויברך להתעטף בְציצית (ב בשווא). ויעטוף את ראשו בטלית בלבד כשארבע הכנפות מונחות שתים לפניו מימין ושתים לפניו משמאל, ואח"כ יעביר את השתים שמלפניו מימין לצד שמאל לאחריו כשהם כורכים את פניו ועיניו מגולות. ימתין מעט ואח"כ יעביר את של צד שמאל לפניו לצד שמאל לאחריו וישהה כשיעור הילוך ד' אמות ויורידם על גופו ולא רק על צווארו, וישאיר את ראשו עטוף בטלית. בשעת העיטוף טוב להרהר בפסוק "שוש אשיש בה' וכו' (ישעיהו סא י). ואחר שיגמור להתעטף לפני שמוריד הטלית על גופו יהרהר בג' הפסוקים "ה צבאות וכו", ה' צבאות וכו", ה' הושיעה וכו",(ספר הלכה א פרק ט א כו).
^ טליתות גדולות המיוחדות לתפילה בלבד, אסור להיכנס בהם לבית הכסא, אבל מותר להיכנס לשירותים בטלית קטן, רק ישתדל שהציציות לא יראו כלפי חוץ. וכשפושט טליתו על מנת להכנס לבית מרחץ וכד', לא יברך כשחוזר ולובשו אלא אם מתעכב הרבה ומסיח דעתו. ואם נפל טליתו מעליו והחזירו, אין אנו מברכים מחדש. אך טוב שיהרהר את הברכה בליבו(בא"ח בראשית ט י).
^ בימינו יש מקפידים שלא שתמשו בטליתותיהם, ולכן לא יקח אדם טלית מחבירו שלא מדעתו. ואם לקח – יטרח ויודיענו אח"כ, ויבקש על כך מחילה (בא"ח לך לך ו).
^ נהגו לעשות ציציות של צמר כבשים לבגדים מכל הסוגים, כותנה, פוליאסטר נילון ארוג וכד', חוץ מלבגד פשתן(בא"ח נח א).
^ "כדי עניבה" למעשה הוא כ-4 ס"מ.
^ טוב לקשור כל חוט בראשו כיוון שיש מחמירים אם יפרק החוט לשנים ולא ישתייר ממנו "כדי עניבה". ואם התפרקה השזירה עד סוף החוט והוא היה שזור רק משני חוטים פסול, וספק אם אפשר לתקן דבר זה. אמנם אם היה החוט שזור משלשה חוטים או יותר ונפרד אחד מהם – יכול לחזור ולשזור את זה שנפרד (שו"ע יא סע' ג ונו"כ שם).
^ כמו כן אפשר לתפור את סביבות כנף הטלית בחוט דק.
^ ונהגו לגונזם. ואם הטלית התבלתה נהגו לגנוז גם אותה וגם את הציציות כיון שהיא בגד של מצוה. ( שו"ע כא סע' ב בא"ח לך לך כ ).
^ וחייבים לגנוזם.
^ מעיל או חולצה שיש להם חתך מצד הגב – ישאל שאלת חכם אם חייב ציצית -"חולצות ציצית" שהציציות מחוברות לחוצה, יש לראות שרוב אורכם יהיה פתוח מהצד, כי רק אז הם חייבות בציצית . -צעיף שמצמר פטור מציצית. שמיכה מצמר כבשים שלפעמים מתכנים איתה גם ביום - -כדאי לעגל את אחת הפינות.


<< | קיצור שולחן ערוך · סימן י | במהדורה המנוקדת | >>
הלכות תפילין
ובו כו סעיפים:
א | ב | ג | ד | ה | ו | ז | ח | ט | י | יא | יב | יג | יד | טו | טז | יז | יח | יט | כ | כא | כב | כג | כד | כה | כו

(א)[עריכה]
מצוות תפילין היא גם כן מצווה יקרה מאוד, שכל התורה הוקשה לתפילין, שנאמר: "למען תהיה תורת ה' בפיך". ומי שאינו מניח תפילין, הרי הוא בכלל פושעי ישראל בגופן. ומי שמניח תפילין פסולין, לא בלבד שאינו מקיים את המצווה, אלא שמברך כמה וכמה ברכות לבטלה, שהוא עוון גדול.
ולכן ידקדק לקנות תפילין מסופר מומחה וירא שמים. וכן רצועות יקנה מאיש נאמן, שהוא בטוח שנתעבדו לשמה מעורות טהורות. ובעוונותינו הרבים רבה המכשלה במה שקונים תפילין ורצועות ממאן דהוא, לפי שמוכרים בזול, והם פסולים. וכל ירא שמים יתן אל לבו: אם על מלבושיו וכליו הוא מהדר שיהו כתיקונן, מכל שכן בחפצי ה' יתברך שמו, שלא יצמצם ויחוס על הכסף, אלא יהדר לקנות אותן שהם בוודאי כשרים, אף שמחירם רב.
וישגיח עליהם שיהיו מתוקנים ושחורים, הבתים והרצועות. ויש למשוח הרצועות תדיר בשומן, שיהיו שחורים (ולא ימשחם בשומן דג הניקרא פישטראן, כי הוא מדג טמא). ואם נתקלקלו התפילין, אפילו רק במקצת, או שנפסקו התפירות, יעשה מיד שאלת חכם אם הם כשרים. וביותר יש לדקדק על הקרנות,[דרכי הלכה 1] ובפרט בשל ראש, שהוא שכיח מאוד שמשתחקות ונעשו שם נקבים ונפסלו. וכן שכיח מאוד שמחמת שנתישנו התפילין, נפרד קצת מהעור העליון של ראש ונפסל. וצריכים להשגיח על כל זה במאוד.
וכל הזהיר במצוות תפילין, לנהוג בהם קדושה, שלא לדבר בהם דברי הבלים ושיחת חולין, מאריך ימים ומובטח שהוא בן עולם הבא, שנאמר: "ה' עליהם" (שנושאין עליהם שם ה' בתפילין) – יחיו, ולכל בהן חיי רוחי, ותחלימני והחייני".
תפילין הוא לשון פלילה והוכחה (ולכן הלמ"ד דגושה למלאות חסרון השניה), כי התפילין הן עדות והוכחה שהשכינה שורה עלינו, כמו שאמר הכתוב: "וראו כל עמי הארץ כי שם ה' נקרא עליך" וגו', ודרשו רז"ל: אלו תפילין שבראש, שיש בה שי"ן מהשם שד"י. ולכן אין לכסות תפילין של ראש לגמרי עם הטלית.[דרכי הלכה 2]
(ב)[עריכה]
זמן הנחתן בבוקר, משיראה את חבירו הרגיל עמו קצת ברחוק ארבע אמות ויכירנו.[דרכי הלכה 3] אחר שלבש את הטלית, מניח את התפילין. והא דמקדימין את הציצית לתפילין, משום דמצוַת ציצית תדירה יותר, שנוהגת בין בחול בין בשבת ויום טוב, ומצוַת תפילין אינה נוהגת אלא בחול, וקיימא לן תדיר ושאינו תדיר תדיר קודם.
ואם פגע תחלה בתפילין, אף על פי שהן בתוך כיסן, צריך להניחן תחילה ואחר כך יתעטף בטלית (כן כתב בחיי אדם), משום דאין מעבירין על המצוות, דכתיב: "ושמרתם את הַמַּצּוֹת", קרי ביה את המצוות, מצוה שבאה לידך אל תחמיצנה.[דרכי הלכה 4]
(ג)[עריכה]
כתיב: "והיה לאות על ידכה" (בפרשת והיה כי יביאך). מדכתיב "ידכה" בה"א, דרשו רז"ל דהיינו יד כהה, זו שמאל, שהיא תשה וכהה. ויניחה שם במקום שהבשר הוא גבוה, שנאמר: "ושמתם את דברי אלה על לבבכם", שתהא שימה כנגד הלב. ולכן יניחה שמה ויטה אותה מעט לצד הגוף, שכשיכוף הזרוע למטה תהיה כנגד לבו.
והא דכתיב בתפילין של ראש: "בין עיניך", קיבלו רז"ל שאין זאת בין עיניך ממש, אלא כנגד בין עיניך. ומקומה היא ממקום שהשערות מתחילין לצמוח, ונמשך מקומה למעלה עד סוף המקום שמוחו של תינוק רופס. דהיינו שקצה התיתורא שלמטה לא תהא למטה ממקום התחלת צמיחת השערות, וקצה המעברתא שלמעלה לא תהא למעלה ממקום שמוחו של תינוק רופס. וצריך ליזהר מאוד שתהא מונחת במקומה הראוי. ואם מניח אפילו מקצתה על המצח במקום שאין שערות גדלות, או אפילו הניחה כולה במקום שיער, אלא שהוא מן הצד ולא כנגד בין העינים, לא עשה את המצוה ובירך לבטלה.
והקשר יהא מונח כנגדו מאחורי הראש למעלה, בגובה העורף שהוא סוף הגלגולת, במקום שיער, שהוא כנגד הפנים, ולא יטה לכאן או לכאן. וצריכה שתהא מהודקת בראשו. והנה כשהבית עם המעברתא רחבים, קשה שתהא מהודקת כראוי, וצריכין ליזהר בזה מאוד.
(ד)[עריכה]
מניחין את התפילין מעומד.[דרכי הלכה 5] לא ינער את התפילין מן התיק, משום ביזוי מצוה, אלא יקחם בידו.
מניח תחילה של יד. וקודם שמהדק את הקשר, מברך "לְהָנִיחַ תְּפִלִּין" (הה"א בקמ"ץ והלמ"ד של תפילין דגושה). ומהדק את הקשר, ועושה שבע כריכות על ידו, ואחר כך מניח תיכף של ראש. וקודם שמהדקה על ראשו מברך על מִצְוַת תפילין (הוא"ו בפת"ח), ומהדקה על ראשו ואומר: "ברוך שם כבוד מלכותו לעולם ועד" (עיין פרי מגדים). והטעם שצריך לומר "ברוך שם כבוד מלכותו לעולם ועד", הוא מפני שיש קצת ספק בברכה זאת (עיין לעיל סימן ו' סעיף ד'). ומפני שיש ספק בברכה זאת, לכן יש גם כן ספק אם השומע יענה אמן או לא (פרי מגדים). על כן נראה לי כי טוב לברך ברכה זאת בלחש.
לאחר שהניח של ראש, עושה ברצועה של יד שלוש כריכות על האצבע האמצעי, אחת בפרק האמצעי ושתים בפרק התחתון.[דרכי הלכה 6]
(ה)[עריכה]
אפילו אם אירע לו שהוציא מן הכיס של ראש תחילה, צריך להעביר על המצוה, ויניחה מתוך ידו ויכסה אותה באיזה דבר ויניח תחילה של יד; דכיוון דקדימת של יד לשל ראש הוא מן התורה, שנאמר: "וקשרתם לאות על ידך והיו לטוטפות בין עיניך", לפיכך אין משגיחין על העברת המצוה בזה.
(ו)[עריכה]
לא יהא דבר חוצץ בין תפילין לבשרו, לא שנא של יד לא שנא של ראש.[דרכי הלכה 7] ושערות קצרות לא הויין חציצה, שדרכן בכך. אבל אותן המגדלין בלוריות, מלבד שהוא דרך שחץ וגאוה ויש בזה איסור (עיין סימן ג' ס"ב), יש עוד איסור משום הנחת תפילין, דכיון שגדולים הרבה הויין חציצה.
(ז)[עריכה]
ייזהר בתפילה של יד, שלא יזוז הקשר מן הבית[דרכי הלכה 8] (וגם כשהן בתוך כיסן צריכין ליזהר בזה). והיו"ד של הקשר תהיה לצד הלב. המעברתא אשר בה הרצועה תהיה לצד מעלה והבית לצד מטה. ובשעת הדחק, כגון איטר שהוא מניח בימין, ועתה אין לו תפילין אלא שאולין ממי שמניח בשמאל (וכן איפכא), ואינו יכול לשנות את הקשר, ואם כן, אם יניח תפילין באופן זה, המעברתא לצד מעלה והבית לצד מטה, תהיה היו"ד עם הקשר לצד חוץ, על כן יהפוך ויניח שהמעברתא תהיה לצד מטה והבית לצד מעלה, כדי שתהיה היו"ד והקשר לצד הלב.
(ח)[עריכה]
אסור להפסיק בשיחה בין של יד לשל ראש, ואפילו לרמוז בעיניו ולקרוץ באצבעותיו אסור. שנאמר: "והיה לך לאות על ידך ולזכרון בין עיניך", צריך זכירה שיהיה תיכף תפילה של ראש לשל יד, כדי שתהיה הויה אחת לשתיהן. ואפילו אם שומע קדיש או קדושה, לא יפסיק, אלא ישתוק ויכוין למה שאומרים הקהל. אך אם שומע שאחד בירך ברכת "להניח תפילין", יכול לענות אמן, שהרי אמן הוא האמנת הדברים, שהוא מאמין במצות תפילין, והוי כמו הויה אחת.[דרכי הלכה 9]
בתפילין דרבינו תם גם כן אסור להפסיק בין של יד לשל ראש, אך לקדיש ולקדושה יכול להפסיק.[דרכי הלכה 10]
(ט)[עריכה]
אם טעה והפסיק, ימשמש בשל יד ויברך שנית "להניח תפילין",ויחזק את הקשר, ואחר כך יניח של ראש ויברך עליו. ואם הפסיק לצורך התפילין, אינו צריך לברך שנית על של יד.[דרכי הלכה 11]
(י)[עריכה]
יכוין בהנחת תפילין, שציוונו הקדוש ברוך הוא להניח תפילין,[דרכי הלכה 12] שיש בהם ארבע פרשיות שכתוב בהן יחוד שמו יתברך ויציאת מצרים, על הזרוע כנגד הלב, ועל הראש כנגד המוח, כדי שנזכור תמיד ניסים ונפלאות שעשה עמנו, שהם מורים על יחודו, ואשר לו הכוח והממשלה בעליונים ובתחתונים לעשות כרצונו. וישעבד לו את הנשמה שהיא במוח, וגם הלב שהוא עיקר התאוות והמחשבות, ובזה יזכור את הבורא וימעיט הנאותיו, ויקיים "ולא תתורו אחרי לבבכם ואחרי עיניכם". ולכן כתיב בתפילין "בין עיניך".[דרכי הלכה 13]
(יא)[עריכה]
תפילין של יד ושל ראש – שתי מצוות הן, ואינן מעכבות זו את זו; שאם אין לו אלא אחת, או שמחמת איזה אונס אינו יכול להניח אלא אחת, מנית אחת. אם מניח של יד, מברך "להניח תפילין" לבד; ואם מניח של ראש, מברך על זה "להניח תפילין" וגם "על מצות תפילין", ואומר "ברוך שם כבוד מלכותו לעולם ועד".[דרכי הלכה 14]
(יב)[עריכה]
איטר גמור, אפילו נעשה איטר מחמת שהרגיל את עצמו כן, מכל מקום יניח בימין של כל אדם, שהיא שמאלו. ואם עושה כל מלאכה בימין, רק שכותב בשמאל, או בהיפוך, היד שכותב בה היא חשובה ימין, ויניח התפילה בידו השניה. ואם שולט בשתי ידיו, מניח בשמאל של כל אדם. וכן אם לא נולד איטר כלל, אלא שלאחר כך הרגיל את עצמו לכתוב בשמאל, ועושה כל מלאכתו בימינו, מניח בשמאל של כל אדם.[דרכי הלכה 15]
(יג)[עריכה]
שיעור רוחב הרצועות, בין של ראש בין של יד, לא פחות מאורך שעורה.[דרכי הלכה 16] ושיעור אורכן, של ראש, מימין ומשמאל, עד הטבור או למעלה ממנו מעט. ויש אומרים דשל צד ימין תגיע עד המילה (שימושא רבה), וכן נכון להחמיר לכתחילה. ושל יד, כדי שיהדקה ויעשה בה שבע כריכות על הזרוע ושלוש כריכות על האצבע ויחזקה. ואם נפסקה הרצועה, בין של ראש בין של יד, יעשה שאלה.[דרכי הלכה 17]
(יד)[עריכה]
יזהר שיהיו הרצועות בצד השחור לחוץ. ואם אירע לו שנתהפכה הרצועה שסביב ראשו או סביב זרועו בצד הלבן לחוץ,[דרכי הלכה 18] יתענה או יפדה בצדקה.[דרכי הלכה 19] וכן אם נפלו לו התפילין לארץ בלא נרתיקן, יש לו גם כן להתענות. אבל אם נפלו בנרתיקן, אינו צריך להתענות, אלא יתן איזה דבר לצדקה.[דרכי הלכה 20]
(טו)[עריכה]
אם הסיר את התפילין מפני שצריך ללכת לבית הכסא, כשחוזר ומניחן, צריך לחזור ולברך עליהם. ואם עומד בברכות של קריאת שמע, דהיינו מן ברכת "יוצר אור" ולהלן, לא יפסיק בברכות שעל התפילין, אלא יניחן בלא ברכות, ולאחר תפילת שמונה עשרה ימשמש בהם ויברך עליהם.[דרכי הלכה 21]
(טז)[עריכה]
כל זמן שהתפילין עליו, לא יסיח דעתו מהן כלל, חוץ מבשעת תפילת שמונה עשרה ותלמוד תורה. אסור לאכול בהן סעודת קבע, אבל אכילת ארעי מותר לאכול בהן. ולישן, אפילו שינת ארעי, אסור בהן.[דרכי הלכה 22]
(יז)[עריכה]
חייב אדם למשמש בתפילין בכל שעה ושעה שנזכר בהם, שעל ידי זה לא יבוא לידי היסח הדעת גמור. וימשמש תחילה בשל יד, ואחר כך בשל ראש. ומנהג יפה למשמש בהן כשמזכיר מצוותן בקריאת שמע: כשאומר "וקשרתם לאות על ידך", ממשמש בשל יד ונושק; וכשאומר "והיו לטוטפות בין עיניך", ממשמש בשל ראש ונושק.[דרכי הלכה 23]
(יח)[עריכה]
מעלין בקודש ולא מורידין. ותפילה של ראש קדושתה גדולה משל יד, לפי שיש בה ארבעה בתים וגם השי"ן, ולכן רצועה שהיתה בשל ראש אסור לעשותה של יד, אבל משל יד מותר לעשותה לשל ראש. וכן רצועה של יד שנפסקה למעלה אצל הקשר, ורוצה להפכה, שיעשה עתה הקשר בקצה האחרון, אסור, אלא צריך לעשות הקשר בהקצה שנפסקה שם (עיין בשערי תשובה). וכן ברצועה של ראש, אסור להפוך מה שהיה בתוך הקשר שיהיה חוץ לקשר.
כיס שעשאו להחזיק בו תפילין וגם החזיקן בו, שוב אסור להשתמש בכיס זה דבר של חולין.[דרכי הלכה 24]
(יט)[עריכה]
אין לחלוץ את התפילין עד אחר קדושת "ובא לציון", כשאומר "יהי רצון... שנשמור חקיך" (עיין אליהו רבא). ובמקום שנוהגין שביום קריאת ספר תורה אין מחזירין את הספר תורה עד אחר קדושת ובא לציון, אין חולצין את התפילין עד שיחזירו את הספר תורה להיכל. סימן לדבר, "ויעבור מלכם לפניהם וה' בראשם".[דרכי הלכה 25] וביום שיש מילה, אין לחלוץ עד אחר המילה.
בראש חודש חולצין קודם תפילת מוסף. בחול המועד סוכות (לנוהגים להניח, ראה להלן סעיף כ"ה), חולצין קודם הלל. ובחול המועד פסח, הציבור חולצין קודם הלל, והש"ץ אחר הלל.
(כ)[עריכה]
חולצין מעומד.[דרכי הלכה 26] מסיר את הכריכות מן האצבע, ושתיים או שלוש כריכות מהזרוע, וחולץ תחילה של ראש, ואחר כך חולץ של יד, משום דכתיב: "והיו לטוטפות בין עיניך"; ומדכתיב "והיו" – לשון רבים, דרשו רז"ל: כל זמן שבין עיניך, יהיו שתים. ולכן מניחין תחילה של יד, וחולצין תחילה של ראש, שכל זמן שיש עליו של ראש, תהיה עליו גם של יד.
ויש לחלוץ של ראש ביד שמאל, שהיא יד כהה, כדי להראות שקשה עליו חליצתן, מפני שהמצוה היא שיהיו עליו תפילין כל היום; אלא שמפני שאין לנו גוף נקי, חולצין מיד לאחר התפילה. ולא יחלוץ את התפילין לא בפני ספר תורה ולא בפני רבו, אלא יסלק עצמו לצדדין.
מנהג חכמים לנשק את התפילין בשעת הנחתן ובשעת חליצתן.
אין להסיר את הטלית עד לאחר חליצת התפילין.
(כא)[עריכה]
יניח את התפילין בתוך הכיס שלהן באופן שידע למחר להוציא תחילה של יד. אבל לא יניח של יד על של ראש, כיון דשל ראש קדושתו גדולה משל יד, אלא יניחם זו אצל זו. ויניח הכיס עם התפילין בתוך כיס הטלית למטה, והטלית למעלה, כדי שיפגע בטלית תחילה.
(כב)[עריכה]
מי שאין לו תפילין והציבור מתפללין, מוטב שיתעכב עד לאחר תפילת הצבור לשאול לו תפילין מֵאַחֵר, כדי שיקרא קריאת שמע ויתפלל שמונה עשרה בתפילין, ממה שיתפלל עם הציבור בלא תפילין. אבל מי שמתירא שמא יעבור זמן קריאת שמע עד שימצא תפילין, קורא קריאת שמע בלא תפילין. ואם מתירא שמא יעבור גם זמן תפילה, מתפלל גם כן, וכשימצא אחר כך תפילין, יניחם בברכות, ויאמר בהם איזה מזמור, או מתפלל בהם מנחה[דרכי הלכה 27] (ועיין להלן סימן י"ד סעיף ח').
אבל לילה לאו זמן תפילין הוא, ואסור להניחן בלילה.
מותר ליקח תפילין של חבירו גם שלא בידיעתו, להניחן ולברך עליהן, כמו שנתבאר בסימן שלפני זה סעיף י"א לענין טלית.[דרכי הלכה 28]
(כג)[עריכה]
תפילין צריכין גוף נקי. וצריכין ליזהר שלא להפיח בהם (ועיין להלן סימן י"ב סעיף ד').
חולה מעיים, אפילו אין לו צער, פטור מן התפילין, מפני שאינו יכול לשמור את עצמו בנקיות כראוי. ואם נראה לו שיכול להיות בגוף נקי בשעת קריאת שמע ותפילת שמונה עשרה, יניחם אז.
אבל שאר חולה, אם מצטער בחליו ואין דעתו מיושבת עליו מפני צערו, פטור, מפני שאסור להסיח דעתו מהן; ואם לאו, חייב.
(כד)[עריכה]
קטן היודע לשמור תפילין שלא יפיח בהם ושלא יישן בהם, אביו חייב לקנות לו תפילין שיניחם. ועכשיו נתפשט המנהג שמתחיל הקטן להניח תפילין שניים או שלושה חודשים קודם שנעשה בן שלוש עשרה שנה.
(כה)[עריכה]
בעניין הנחת תפילין בחול המועד, יש מחלוקת הפוסקים וחילוקי מנהגים. יש מקומות שאחזו כדעת הפוסקים שלא להניחן, ויש מקומות נוהגין כדעת הפוסקים להניחן, אלא שאין מברכין עליהם בקול רם בבית הכנסת כמו שאר ימות השנה. ויש נוהגין להניחם בלא ברכות (ויש לו לכוין שאם חול המועד לאו זמן תפילין, תהינה כרצועות בעלמא. פרי מגדים).
ואף על פי שאינו מברך, מכל מקום אסור להפסיק בין של יד לשל ראש, אך לקדיש ולקדושה יפסיק. וצריכין ליזהר, שהמתפללים בבית הכנסת אחת, לא יהיו קצת מניחין וקצת אין מניחין (כן נראה, דבזה ודאי איכא משום לא תתגודדו).[דרכי הלכה 29]
(כו)[עריכה]
תפילין שהוחזקו בכשרות – מן הדין, כל זמן שהבית שלם, גם הפרשיות הרי הן בחזקתן ואינן צריכין בדיקה. ומכל מקום נכון לבודקן, מפני שלפעמים מתקלקלין מן הזיעה. ואם אינו מניח אותן אלא לפרקים, צריכין בדיקה שני פעמים בכל שבע שנים, כי יש לחוש שמא נתעפשו. וכן אם נקרע הבית, צריכין גם הפרשיות בדיקה. וכן אם נשרו במים. ומכל מקום, אם אין לו מי שיודע לבודקם ולחזור ולתופרן, יניחן כך בלא בדיקה, שלא יתבטל ממצוַת תפילין; אבל לא יברך עליהם[דרכי הלכה 30] (פרי מגדים).
דרכי הלכה[עריכה]
הערות הרב מרדכי אליהו ע"פ מרן השו"ע, בן איש חי וכף החיים
^ שהריבוע לא יתקלקל.
^ נהגו ע"פ הסוד לכסות בטלית לגמרי את התפילין של ראש (בא"ח וירא יח).
^ נהגו להניחם עד שעה קודם הנץ. ויש אומרים שאפשר להניחם כעשר דקות אחר עמוד השחר ( ארץ החיים ל כה"ח שם ס"ק ח).
^ ישתדל ליקח את הטלית תחילה, אך אם שכח ולקח התפילין תחילה, יתעטף קודם בטלית ואח"כ יניח תפילין כי כך סדר הנחתם ע"פ הפשט וע"פ הסוד (בא"ח וירא ד).
^ מניח תפילין שעל היד בישיבה ומברך "להניח תפילין" ויכוון לפטור גן תפילין של ראש. קושרו על זרועו בנסתר מתחת לטלית וכורך על הזרוע ז' כריכות שלמות. עומד ומניח תפילין "של ראש" בלי ברכה ואח"כ כורך את רצועות היד על אצבע האמה ואומר "וארשתיך לי וכו'" (בא"ח וירא)
^ ואחר כך מכניס את הרצועה ימנית "של ראש" מתחת לחגורה ואת הרצועה השמאלית מעל לחגורה (עיין בא"ח וירא יז).
^ וכן לא יחצוץ ברוצעות "של יד" שמסביב לזרוע, וברצועה שעל האצבע באמצעית ורוצעות "של ראש" שמסביב לראש (בא"ח וירא ה).
^ ונהגו לכרוך את קשר היו"ד שעל תפילין על יד עם התפילין ברצועה לפני שכורכים ז' כריכות על הזרוע כדי שהקשר לא יזוז ממקומו . ויש טעם לזה על פי הסוד, (בא"ח וירא טו). ויש נוהגים לחבר את הקשר לתפילין ע"י גיד (כה"ח כז ס"ק יא יב).
^ אם הפסיק בין תפילין "של יד" לשל ראש בענין התפילין כגון שענה אמן על ברכת תפילין של אדם אחר, או שענה על קדיש או קדושה, אע"פ שאינו רשאי, אינו מברך "על מצוות תפילין".
^ אם הפסיק בזמן הנחת תפילין של ר"ת בין יד לראש לדבר שבקדושה או לחולין – יסיר את התפילין של יד של ר"ת או יזיזם ממקומם, ואח"כ יניחם במקומם בלי ברכה, ויניח מיד אחריהם תפילין של ראש בלי הפסק ביניהם (בא"ח וירא כו).
^ אם הפסיק בין תפילין "של יד" לתפילין "של ראש" ודיבר דיבור שאינו מענין התפילין, יעמוד ויברך על תפילין "של ראש" בלבד:"ברוך אתה ה' אלוקינו מלך העולם אשר קידשנו במצוותיו על מצוות תפילין".
^ על כן טוב לומר פרשת "קדש" , "והיה כי יביאך" מיד אחרי הנחת תפילין (במיוחד בר"ח) או אחרי התפילה. (עיין בא"ח וירא כה).
^ ולכן נהגו לומר "לשם יחוד" קודם הנחת התפילין ככתוב בסידורים (עיו"ח וירא א).
^ אם מניח תפילין של יד בלבד, יברך "להניח תפילין" בלבד. אם מניח תפילין של ראש בלבד יברך "על מצוות תפילין בלבד" (שו"ע כו).
^ ולהלכה אם עושה כל המלאכות וכותב בשמאלו הוא הנקרא "איטר" ומניח תפילין בידו השניה שהיא ימין כל אדם. אבל אם כותב או עושה מלאכה בימין, מניח בשמאל כמו כל אדם. ומנהג חסידות לאטר זה להניח אחר התפילה תפילין אחרות בשמאל כל אדם ולא יברך עליהם (בא"ח חיי שרה ז ר"פ ח"ב ט).
^ רוחב שעורה הוא כס"מ ואם נפתחה הרצועה מרוחב זה יניח תפילין אלו בלי ברכה. (שו"ע כז סע' יא ונו"כ שם).
^ אם נקרעה הרצועה בתפילין של ראש במקום הקפת הראש, ובתפילין של יד בקטע שמתפילין עד האצבע האמצעית ללא כריכות – פסולות. ובשעת הדחק יכול לתפור את הרצועה בגידים (עיין ספה"ל סע' קכז).
^ ומתוך עצלות לא סדרן כראוי (עיין ספה"ל עמ' לו).
^ יש שנהגו לצבוע את שני צידי הרצועות בשחור בכדי שלא יתענו אם יתהפכו (בא"ח חיי שרה ד). ואם לא צבע ונתהפכו טוב להתענות או לפדות בצדקה בסכום שצערו שווה לצער התענית.
^ אם נפלו התפילין לארץ בלא נרתיקן מגובה ג' טפחים (24 ס"מ). צריך להתענות (בא"ח חיי שרה יח).
^ יש חולקים ואומרים שלא יברך על תפילין אחר שחזר מבית הכסא וכד', ומדין ספק ברכות יברך בלי שם ומלכות ויהרהר שם ומלכות בליבו (בא"ח וירא יג).
^ העוסק בצרכי ביתו או בעסקיו באימה ויראה אינו נקרא "מסיח דעתו",אך אם עושה כן בשעת קריאת שמע נקרא "מסיח דעתו" (עיו"ח חיי שרה ג).
^ כמו כן כשיתחיל ברכת "יוצר אור" ימשמש בתפילין של יד בלבד ולא יסיר עד שיאמר "בורא חושך" כשאומר "קדוש קדוש קדוש" שבברכות קריאת שמע ימשש תפילין של יד וינשקם. כשאומר "גאל ישראל" קודם תפילת י"ח ימשמש בתפילין של ראש וינשקם. ויש אומרים שגם בסיום תפילת י"ח ימשמש תפילין של ראש אחרי "יהיו לרצון" הראשון (בא"ח שמות א בשלח א).
^ אם התנו מתחילה, מותר להניח כסף צדקה או סידור וכד' בתוך שקית הטלית ותפילין (עיו"ח חיי שרה יט).
^ ביום רגיל משתדלים לחלוץ תפילין אחרי "עלינו לשבח" כדעת האר"י (בא"ח חיי שרה י). בר"ח חולצין תפילין אחרי קדיש לפני תפילת מוסף (בא"ח ש"ש ויקרא יז). ולענין חול המועד עיין סעיף כה.
^ "כאשר יחנו כן יסעו" בדרך שאדם מניח תפילין כן חולצם, ולכן יחלוץ תפילין "של יד" בישיבה (בא"ח חיי שרה ט).
^ כשמתפלל בלי תפילין ומוצא אח"כ תפילין, יניחם בברכה ויקרא בהם כל קריאת שמע (כה"ח כה ס"ק כח).
^ בימינו שאנשים מקפידים שלא ישתמשו בתפיליהן, לא יקח תפילין מאדם אחר אם לא בטוח לחלוטין שהוא מסכים שישתמשו בתפיליו (בא"ח וירא יד).
^ בחו"ל ספרדים אינם מניחים תפילין בחול המועד (שו"ע לא סע' ב). ובארץ ישראל נהגו גם האשכנזים לא להניח תפילין בחול המועד (ארה"ח כללים כד).
^ נהגו לבדוק תפילין בחודש אלול ובמיוחד בעשרת ימי תשובה.


<< | קיצור שולחן ערוך · סימן יא | במהדורה המנוקדת | >>
הלכות מזוזה
ובו כה סעיפים:
א | ב | ג | ד | ה | ו | ז | ח | ט | י | יא | יב | יג | יד | טו | טז | יז | יח | יט | כ | כא | כב | כג | כד | כה

(א)[עריכה]
מצות עשה[דרכי הלכה 1] לקבוע מזוזה בכל פתח.[דרכי הלכה 2] ואפילו יש לו כמה חדרים, ולכל חדר כמה פתחים העשויים לכניסה ויציאה, אף על פי שהוא רגיל רק באחד מהן, מכל מקום כולן חייבים במזוזה. ואפילו אם נתמעטו הדיורין, ואינו צריך עתה רק לפתח אחד, מכל מקום כולן חייבים. אך אם יש איזה פתח שאינה עשויה אלא להכניס דרך שם איזה משא לפרקים, ויש שם פתח אחר לכניסה ויציאה, אזי הפתח העשוי רק להכניס משאות פטורה.
(ב)[עריכה]
גם שערי חצרות ומבואות ועיירות ומדינות חייבין במזוזה, שנאמר: "ובשעריך" (ועיין לקמן סעיף ט"ז).[דרכי הלכה 3]
(ג)[עריכה]
צריך לקובעה בימין הנכנס.[דרכי הלכה 4] ואם קבעה בשמאל פסולה, וצריך להסירה ולקובעה בימין ויברך עליה. ואין חילוק בזה בין איטר לאינו איטר.
(ד)[עריכה]
שני בתים, אשר לכל אחד יש פתח לרשות הרבים או לחצר, ובמחיצה אשר ביניהם יש גם כן פתח, והשתא יש להסתפק בפתח זה באיזה צד יתן את המזוזה, אזלינן בזה בתר היכר ציר. פירוש, במקום שנעשים הצירים להדלת, שהדלת נפתח לתוכו, זהו עיקר הבית, ונותנים את המזוזה בצד הימין שנכנסים לתוכו. ודוקא כששני הבתים שוים בתשמישן. אבל אם אחד הוא עיקר תשמישו, בזה לא אזלינן בתר היכר ציר, אלא לעולם נותנין את המזוזה בצד הימין שנכנסין להבית אשר עיקר תשמישו שם, אפילו הדלת נפתח לתוך השני.[דרכי הלכה 5]
(ה)[עריכה]
מקומה מתחילת שליש העליון של גובה השער. קבעה למעלה מזה, כשרה, והוא שירחיקנה מן המשקוף טפח.[דרכי הלכה 6] קבעה למטה משליש העליון, צריך להסירה ולקובעה כראוי ובברכה.[דרכי הלכה 7] ואם קבעה בטפח העליון, יסירה גם כן ויקבעה כראוי, אבל לא יברך. ויש לקבעה בטפח הסמוך לחוץ, ואם שינה בזה אינו מעכב.
(ו)[עריכה]
כיצד קובעה? כורכה מסופה לראשה, דהיינו מ"אחד" כלפי "שמע", ומניחה בשפופרת או בשאר דבר, וקובעה במסמרות במזוזת הפתח באלכסון.[דרכי הלכה 8] ויהא ראשה, דהיינו "שמע", כנגד הבית, ושיטה האחרונה לצד חוץ. ואם מזוזת הפתח אינה רחבה, יקבענה זקופה, וזה טוב יותר מלתתה אחורי הדלת. אם לא קבעה אלא תלאה, פסולה; ולכן צריך ליזהר למסמרה למעלה וגם למטה, שלא תהא תלויה.[דרכי הלכה 9]
(ז)[עריכה]
קודם שקובעה, יברך "אשר קידשנו במצוותיו וציוונו לקבוע מזוזה". ואם קובע כמה מזוזות, די בברכה אחת לכולן. אם נפלה המזוזה מעצמה וחוזר וקובעה, צריך גם כן לברך. אבל אם הוא הסירה כדי לבודקה, יש להסתפק אם צריך לברך.[דרכי הלכה 10]
(ח)[עריכה]
בקצת שערים יש פתח קטן אצל השער הגדול, ודרך הפתח הקטן יוצאין ונכנסין, והשער הגדול אינו נפתח רק לפרקים. וכיון שהם שני פתחים וביניהם עמוד רחב טפח, חייבין בשתי מזוזות.
(ט)[עריכה]
במקום שיש לחוש שמא יגנבו אותה, אם אפשר לו, יחפור חפירה במזוזת הבית ויניחנה שמה. אבל לא יעמיק לחפור טפח, כי שם לא הוי "על מזוזות ביתך", רק תוך מזוזה ופסולה. עוד צריך ליזהר שיהא על כל פנים ניכר מקום המזוזה.[דרכי הלכה 11] ואם אי אפשר לו לחפור בתוך מזוזת הבית, יש לסמוך בשעת הדחק לקבעה בפנים אחורי הדלת. ודוקא במזוזה עצמה ולא בכותל (עיין חיי אדם ונשמת אדם). ולא ירחיקה מחלל הפתח טפח, כי אז פסולה.
(י)[עריכה]
אין הבית חייב במזוזה, אלא אם כן יש בו ארבע אמות על ארבע אמות. ואם אין בו ארבע אמות על ארבע אמות, אבל יש בו כדי לרבע ארבע אמות על ארבע אמות, כגון שאורכו יתר על רחבו, או שהוא עגול, יש אומרים דחייב ויש אומרים דפטור.[דרכי הלכה 12]
(יא)[עריכה]
אין הפתח חייב במזוזה, אלא אם יש לה שתי מזוזות (בלע"ז: פאסטען טיר שטאק), גבוהים לכל הפחות עשרה טפחים, ומשקוף על גביהן. ואפילו אין המזוזות מעצים או מאבנים אחרים, רק שכותלי הבנין בעצמן הן המזוזות, ועליהן תקרה, גם כן חייבת. ואם אין לבית אלא מזוזה אחת, כגון שמצד האחד עובר הכותל להלן, כזה:
אם היא מצד שמאל, פטורה. ואם היא מצד ימין, יש ספק אם חייבת או לא, ויש לקובעה בלא ברכה; או שיקבעה לאחר שיקבע בפתח המחוייבת, ויברך, ויפטור גם את זאת. וכן בכל מקום שיש ספק יעשה כן.
(יב)[עריכה]
יש לו שתי מזוזות ואין לו משקוף, אלא שיש עליהן כיפה כמין קשת, או אפילו גם מזוזות אין לו, אלא שהכיפה מתעגלת מן הארץ, אם יש בגובה עשרה טפחים רוחב ארבעה טפחים חייב (עיין ט"ז).[דרכי הלכה 13]
ואותן החנויות שעושין מזוזה אחת מן הקרקע עד המשקוף, ומזוזה אחת שאינה מגיעה עד המשקוף, רק שכונסין את הכותל לערך אמה או יותר, כזה,
אם המזוזה שהיא גבוהה עד המשקוף היא מימין הכניסה, נותן את המזוזה באותה המזוזה. ואם המזוזה הקטנה היא מימין הנכנס, אם היא גבוהה עשרה טפחים, נותן את המזוזה בה; ואם אינה גבוהה עשרה טפחים, נותנה במקום הרחב.
(יג)[עריכה]
יש אומרים דאפילו אין דלתות לפתח, חייב במזוזה.[דרכי הלכה 14] ויש אומרים דבעינן דווקא דלת. ולכן לא יקבע את המזוזה עד שיתלה מקודם את הדלת, ולא יקבע אותה תחילה ואחר כך יתלה את הדלת, משום דבעינן "תעשה" ולא מן העשוי (עיין לעיל סי' ט' סעיף ו').
(יד)[עריכה]
בית שאינו עשוי לדירה בקביעות, פטור. לפיכך סוכת החג בחג, פטור (ועיין להלן סי' קל"ד ס"ח). וכן אותן חנויות שעושין ביומא דשוקא לימי משך היריד, ואחר כך מפרקין אותן, או שנשארים בלי שום תשמיש, פטורין. אבל החנויות הקבועות בסחורה, חייבין במזוזה.[דרכי הלכה 15]
(טו)[עריכה]
אכסדרה שיש לה שלוש מחיצות ותקרה על גביהן ופרוצה ברביעית, אף על פי שיש לה שם שתי פצימין כמו צורת פתח, פטורה ממזוזה, מפני שהפצימין לא נעשו משום מזוזות, אלא כדי להעמיד התקרה. אבל אם יש לה מחיצה גם ברוח רביעית, אף על פי שהמחיצות נמוכות ואינן מגיעות עד התקרה, ואף על פי שהן עשויות חלונות חלונות, חייבת.[דרכי הלכה 16]
(טז)[עריכה]
בית שער, והוא בית קטן שאצל שער החצר שהשומר יושב שם, ומרפסת (בלע"ז: גאניג), שהיא דרך לעלות בה לעליה, והגינה והדיר, פטורין ממזוזה, כיון שאין עשוין לדירה. ואם יש בית החייב במזוזה פתוח לאחד מאלו או לאכסדרה, חייבים אף בפתח שנכנסים להם מרשות הרבים. ולכן שערי חצרות ושערי מכואות ושערי מדינות ועיירות, כולם חייבים במזוזה, כיון שבתים החייבים במזוזה פתוחים לתוכן.
אפילו עשרה בתים, זה פתוח לזה וזה פתוח לזה (אפילו תשעה החיצונות הן בגוונא דפטורים), אם הפנימי חייב במזוזה, כולן חייבים. ולכן שער הפתוח מן הגינה לחצר חייב במזוזה (רמב"ם).
ויש אומרים דבית שער ומרפסת חייבים אפילו אין בית פתוח להם, ויש לקובעה בלא ברכה.[דרכי הלכה 17]
(יז)[עריכה]
בית המרחץ, ובורסקי, ובית הטבילה, פטורין, מפני שאינן לדירת כבוד. אבל רפת בקר, וחדר שמגדלין בו עופות, ובית התבן והעצים, ואוצרות של יין או של שאר משקין, אם יש להם שיעור בית – חייבין. ויש פוטרין.
(יח)[עריכה]
במקום שתינוקות מצויין, או שלפעמים רוחצין שם או שמשתינים שם, יכסה את המזוזה. ודוקא בהזדמנות דרך ארעי סומכין על הכיסוי; אבל לקבוע שם תשמיש בזיון, כגון להעמיד שם כלי לשופכין, אין לסמוך על הכיסוי (פ"ת בשם יד הקטנה).[דרכי הלכה 18]
(יט)[עריכה]
בית, וכן חצר, שגם גוי דר שם, פטור.
(כ)[עריכה]
מרתף (בלע"ז: קעללר) שהמזוזות עם הפתח שוכבים בארץ, פטור, דלא נקרא מזוזה אלא בשעומדת (נודע ביהודה תניינא סי' קפ"ד).
(כא)[עריכה]
השוכר בית בחוץ לארץ, פטור ממזוזה שלושים יום, דלא הוי דירת קבע.[דרכי הלכה 19]
(כב)[עריכה]
היוצא מן הבית וישראל אחר יכנוס לדור שם, לא יטול הראשון את המזוזות, אלא יניחם, והשני ישלם לו עבורם.[דרכי הלכה 20]
(כג)[עריכה]
חייב אדם להיזהר מאוד במצוַת מזוזה, מפני שהיא חובת הכל תמיד. וכל זמן שייכנס וייצא, יפגע בייחוד השם, שמו של הקדוש ברוך הוא, ויזכור אהבתו, ויעיר משּנתו ושגיותיו בהבלי הזמן, ויידע כי אין דבר העומד לעולם ולעולמי עולמים אלא ידיעח צור העולם, ומיד הוא חוזר לדעתו והולך בדרכי מישרים.
אמרו רז"ל: כל מי שיש לו תפילין בראשו ובזרועו, וציצית בבגדו, ומזוזה בפתחו, מוחזק הוא שלא יחטא, שהרי יש לו מזכירין רבים. והן הן המלאכים שמצילין אותו מלחטוא, שנאמר: "חונה מלאך ה' סביב ליראיו ויחלצם".
עוד אמרו רז"ל: בעוון מזוזה, בניו ובנותיו מתים קטנים. וכל הזהיר במזוזה, יאריכו ימיו, שנאמר: "למען ירבו ימיכם וימי בניכם".
(כד)[עריכה]
ולפי שהמזוזה היא להזכיר יחוד שמו יתברך, לכן כשיצא מפתח ביתו, וכן כשנכנס, ינשק אותה. אבל לא יניח את היד על המזוזה עצמה, אלא יזהר שיהיה זכוכית על השם (תשובת רבי עקיבא אייגר זצ"ל סימן י"א עיין שם. עיין בספרי קסת הסופר מהדורה תניינא חקירה י"ט).
וכשיוצא מביתו ומניח ידו על המזוזה יאמר: "ה' שומרי ה' צילי על ידי ימיני. ה' ישמור צאתי ובואי מעתה ועד עולם".[דרכי הלכה 21]
(כה)[עריכה]
מזוזת היחיד נבדקת שתי פעמים בשבע שנים,[דרכי הלכה 22] ושל רבים (שאין להטריח עליהם) נבדקת שתי פעמים ביובל (עיין רא"ש סוף הלכות תפילין).
דרכי הלכה[עריכה]
הערות הרב מרדכי אליהו ע"פ מרן השו"ע, בן איש חי וכף החיים
^ בזכות מצוות מזוזה נשמרים חייו של אדם דכתיב "וכתבתם על מזוזות... למעו ירבו ימיכם וימי ביניכם" ומכל מקום לא תהיה כוונת האדם לשכר אלא לקיים מצוות הבורא. ( בא"ח ש"ש כי תבוא א).
^ גם נשים חייבות במזוזה (בא"ח ש"ש כי תבוא א).
^ בית כנסת שאוכלים או שותים בו חייבים לקובע בו מזוזה בברכה, ואם רק מתפללים בו – פטור ממזוזה. ובזמן הזה שבכל בית כנסת יש כלי קודש וחפצים אחרים – צריך לקבוע מזוזה עם ברכה (עיין יו"ד רפ"ו ג ונו"כ שם).
^ צריך לקבוע מזוזה מתחת למשקוף. לא קבעה מתחת למשקוף – פסולה, ואפילו אם הניחה סמוך לחלל שמתחת למשקוף – ברך ברכה לבטלה (בא"ח ש"ש כי תבוא י). ובדלתות אלומיניום קשה להניח מזוזה תחת המשקוף. ואין תקנה אלא לחקוק באלומיניום, או להוסיף פס מתכת נוסף על המזוזות והמשקוף, ובו יקבעו את המזוזה.
^ בית עם שני חדרים ושתי כניסות מהחצר או מהרחוב ויש דלת בין חדר לחדר – חייב במזוזה בצד שיש בו "היכר ציר" דהיינו מימין לנכנס לחדר שהדלת נפתחת אליו. ולא משנה תדירות השימוש בחדרים (בא"ח ש"ש כי תבוא ו).
^ לכתחילה אם קבעה למעלה מ"תחילת שליש עליון" יסירנה ויקבענה במקומה מתחילת שלש עליון, לא הסירה- כשרה, וחייב לתקן דבר זה מיד בהזדמנות ראשונה.
^ אם קבעה מתחת שליש עליון אינה כשרה, ויסירנה ויקבענה במקומה בלי ברכה. (בא"ח ש"ש כי תבוא ז ח).
^ יקבע את המזוזה ישר ולא באלכסון (בא"ח ש"ש כי תבוא ז).
^ או בכל חיבור אחר, כגון דבק.
^ אם הסיר מזוזה ומחזירה אחר זמן קצר אינו חוזר ומברכך (עי' בא"ח ש"ש כי תובא ח). אך אם הסיח דעתו ממנה או שמחזירה למחרת או שמחליפה במזוזה אחרת אפילו באותו יום חוזר ומברך. ולפני שקובע מזוזה טוב לומר לשם יחוד קודשא בריך הוא וכו'. ומותר לקבוע מזוזה בלילה. מותר לאישה לקובע מזוזה בברכה (בא"ח ש"ש כי תובא א ד ה)
^ נהגו להניח מקום קטן בקופסת המזוזה שדרכו נראה הכתוב "שדי" שעל המזוזה, ומכסים נקב זה בזכוכית ודווקא במקום נקי וטהור שאולי לפעמים יש שם דבר טינוף כגון חיתולים וכד' אבל במקומות שבאורח קבע יש גם דברים מטונפים או שאינם צנועים – יכסה את המזוזה כולה במכסה אטום שכתוב עליו שם "שדי". וכן יעשה בחדר שינה של הורים או חדר שיש בית ילדים קטנים. וטוב לכסות את המזוזה בשני כיסויים (בא"ח ש"ש כי תבוא יד טו).
^ להלכה בית זה חייב. ואם אין בחדר ארבע על ארבע אמות אך יש בו שימוש כלשהו, יניח בפיתחו מזוזה בלי ברכה (בא"ח ש"ש כי תבוא יט).
^ פתח העשוי כמין קשת מתעגלת ברצפה פטור ממזוזה אבל אם שתי המזוזות ישרות בגובה י' טפחים ורק אח"כ מתעגלות חייב במזוזה. ויניח את המזוזה במקום שבו המזוזות ישירות (בא"ח ש"ש כי תבוא יא).
^ אם אין דלת – יקבענה בלי ברכה (בא"ח ש"ש כי תבוא יט).
^ אנו נוהגים להניח מזוזה בחנויות הקובעות עם ברכה כיוון שכל חנות בימינו היא גם מקום לאכסן סחורה ולא רק דוכן מכירה, ולכן דינה כ"אוצר" שחייב במזוזה (עי' בא"ח ש"ש כי תבוא כב).
^ אם יש גובה של עשרה טפחים (שמונים ס"מ).
^ ובמרפסת מניח מניח את המזוזה מצד ימין של הנכנס למרפסת אפילו אם יש בה ד' אמות ואפילו היא עם תקרה.
^ ונהגו להקל בחדר שינה של הורים כיוון שהמזוזה מכוסה וגבוהה יותר מי' טפחים. ומכל מקום אם יכול לסגור הדלת או לכסותה תבוא עליו ברכה (בא"ח ש"ש כי תבוא טז).
^ השוכר דירה בארץ ישראל חייב מזוזה מיד. ובחו"ל אם שכר דירה לתקופה העולה על שלושים יום, חייב במזוזה ביום ראשון (בא"ח ש"ש כי תבוא כג).
^ טוב שישלם השני לראשון אך אין מוציאין מידו (ב"י רצ"א). ויכול הראשון להסיר את המזוזות המהודרות שלו ולהניח במקומם מזוזות כשרות.
^ ויש אומרים "ה' ישמור צאתי ובואי לחיים טובים ולשלום מעתה ועד עולם. אל שדי יברך אותי ויתן לי רחמים" (בא"ח ש"ש כי תבוא ג).
^ ואם נרטבה המזוזה במים או צבע יבדקנה מיד. ואם הקלף דבוק – לא יפתח, ויגנזה. כיוון שבעת פתיחתה עלול להמחק שם ה'. על כן צריכות הנשים השוטפות את הבית להיזהר ביותר מלשטוף ליד מקום המזוזה.


<< | קיצור שולחן ערוך · סימן יב | במהדורה המנוקדת | >>
הלכות הכנת הגוף לתפלה ומקומות שראוי להתפלל שם
ובו טו סעיפים:
א | ב | ג | ד | ה | ו | ז | ח | ט | י | יא | יב | יג | יד | טו

(א)[עריכה]
כתיב: "הכון לקראת אלהיך ישראל". פירוש, שיכין את עצמו לפני השם יתברך, שילביש את עצמו במלבושי כבוד כשהולך להתפלל, כמו שהולך לפני שר נכבד. ואפילו אם מתפלל בביתו ביחידות, ילביש את עצמו כראוי. ובמקומות שנוהגין לילך בחגורה, אסור להתפלל עד שיחגור את עצמו.[דרכי הלכה 1]
(ב)[עריכה]
טוב ליתן צדקה קודם התפלה, שנאמר: "אני בצדק אחזה פניך".[דרכי הלכה 2] גם יקבל עליו קודם כל תפילה, מצוַת "ואהבת לרעך כמוך", ויכוין לאהוב את כל אחד מישראל כנפשו. כי אם חס ושלום יש פירוד לבבות ישראל למטה, אז גם למעלה אין התאחדות; אבל התאחדות בגופיהן שלמטה, גורם התאחדות ודבקות נפשותיהן למעלה, ועל ידי זה גם תפילותיהן מתאחדות, ואז בהיות תפילותיהן כלולות יחד, היא רצויה לפניו יתברך שמו.
(ג)[עריכה]
כתיב: "שמור רגלך כאשר תלך אל בית האלהים", ודרשו רבותינו זכרונם לברכה ד"רגליך" היינו הנקבים שאצל הרגליים. ולכן צריך לבדוק את עצמו קודם התפילה אם אינו צריך לעשות צרכיו, ואם מרגיש בעצמו אפילו קצת הרגשה לצרכיו,[דרכי הלכה 3] אסור לו להתפלל. ואפילו בדברי תורה אסור, כל זמן שגופו משוקץ, עד שינקה את עצמו.
ובדיעבד, אם התפלל כשהוא נצרך לנקביו, אם הוא משער בעצמו שהיה יכול להעמיד את עצמו, שיעור הילוך פרסה (שעה וחומש), תפילתו תפילה; ואם לאו, אפילו בדיעבד אם התפלל תפילתו[דרכי הלכה 4] תועבה, וצריך לחזור ולהתפלל.[דרכי הלכה 5]
ויש אומרים שאם יכול להעמיד את עצמו (שיעור פרסה), אפילו לכתחילה מותר לו להתפלל, ויש לסמוך על זה אם הוא בענין שבעוד שיפנה יעבור זמן תפלה.[דרכי הלכה 6]
(ד)[עריכה]
מי שברי לו שאינו יכול לעמוד על עצמו מלהפיח עד שיגמור קריאת שמע ותפילה, מוטב שיעבור זמן קריאת שמע ותפילה ממה שיתפלל בלא גוף נקי.[דרכי הלכה 7] ואם עבר זמן תפילה, אנוס הוא (ומשלים אחר כך, כדלקמן סימן כ"א).
ואם ייראה לו שיכול לעמוד על עצמו בשעת קריאת שמע, יניח תפילין בין "הבוחר בעמו ישראל באהבה" לקריאת שמע, ומברך עליהם.
(ה)[עריכה]
צריך לרחוץ את ידיו במים עד הפרק קודם התפילה. ולכן, אף על פי שרחץ את ידיו בבוקר, אם נגע אחר כך בידיו באיזה מקום מטונף, דהיינו במקומות המכוסים באדם שיש שם מלמולי זיעה, או שחיכך בראשו, או שלא רחצם בבוקר עד הפרק, צריך לחזור ולרוחצם קודם התפלה. ואם אין לו מים, צריך לחזור אחריהם, ללכת לפניו ארבעה מילין או לאחריו מיל. ואם מתיירא שמתוך כך יעבור זמן תפילה, מנקה ידיו בצרור או בעפר או בכל מידי דמנקי ומתפלל, דכתיב: "ארחץ בנקיון כפי" וגו'; "ארחץ" במים אם אפשר, ואם לאו, "בנקיון", בכל מידי דמנקי.[דרכי הלכה 8]
(ו)[עריכה]
ואם רחץ ידיו בבוקר כראוי, ואין ידוע לו שנתלכלכו ידיו באיזה דבר, מכל מקום, כיוון שהסיח דעתו בינתיים, ואפילו למד בינתיים, גם כן הוי היסח הדעת, וצריך גם כן לרוחצם במים לצורך תפילה. אך בזה אין צריך לחזור אחר המים דווקא, שאם אין לו מים מזומנים, ובאם יחזור עליהם יאחר תפילת הציבור,[דרכי הלכה 9] לא יחזיר עליהם, אלא מנקה ידיו בצרור או בעפר או בכל מידי דמנקי, ומתפלל עם הציבור.
(ז)[עריכה]
ישתדל ויתאמץ להתפלל עם הציבור, דכתיב: "ואני תפלתי לך ה' עת רצון", אימתי "עת רצון"? בשעה שהציבור מתפללין. וכתיב: "כה אמר ה' בעת רצון עניתיך". ואין הקדוש ברוך הוא מואס בתפילה של רבים, ואפילו יש בהם חוטאים, דכתיב: "הן אל כביר (פירוש רבים) לא ימאס", וכתיב: "פדה בשלום נפשי מקרב לי כי ברבים היו עמדי".[דרכי הלכה 10]
(ח)[עריכה]
ההולך בדרך והגיע למקום שהוא רוצה ללון שם, אם יש לפניו עד ארבעה מילין מקום שמתפללין בציבור. אם יוכל לבוא שמה מבעוד יום, שלא יצטרך ללכת יחידי בלילה, צריך לילך ארבעה מילין לפניו כדי שיתפלל בציבור, ומכל שכן שלא לילך ממקום שמתפללין שם בציבור, אם יכול לבוא למחוז חפצו בעוד יום.[דרכי הלכה 11]
(ט)[עריכה]
מצווה גדולה להתפלל בבית הכנסת או בבית המדרש, שהם מקומות מקודשים. ואפילו אם לפעמים מתבטל, שאין שם מנין,[דרכי הלכה 12] מכל מקום מצווה להתפלל שם גם ביחידות, כיון שהן מקומות מקודשים.
ומי שדרכו ללמוד בבית המדרש, יתפלל גם כן שמה בעשרה, אף על פי שיש בעירו גם בית הכנסת. אבל מי שאין דרכו ללמוד בבית המדרש, יתפלל בבית הכנסת, שיש בה רוב עם, וברב עם הדרת מלך. ואם יש בעירו שני בתי כנסיות, ילך להרחוק, שיהיה לו שכר פסיעות.
אמר רבי יהושע בן לוי: לעולם ישכים אדם לבית הכנסת, כדי שימנה עם עשרה הראשונים, שאפילו מאה באים אחריו, נוטל שכר כנגד כולם. עוד אמרו רבותינו זכרונם לברכה: כל מי שהולך שחרית וערבית לבית הכנסת, או לבית המדרש בזמן הראוי, ומתאחר שם כראוי, ומתנהג שם בקדושה כראוי, זוכה לאריכות ימים, דכתיב: "אשרי אדם שומע לי לשקוד על דלתותי יום יום, לשמור מזוזת פתחי", וכתיב בתריה: "כי מוצאי מצא חיים".
(י)[עריכה]
יש לו לאדם לקבוע לו בית הכנסת או בית המדרש, שיתפלל שם בקביעות.[דרכי הלכה 13] וגם יקבע לו שם מקום מיוחד לתפילתו, וכל תוך ארבע אמות כחד מקום חשוב. וטוב אם יכול לקבוע לו מקום אצל הקיר, כדמצינו בחזקיהו המלך, דכתיב: "ויסב חזקיהו פניו אל הקיר" וגו'. ולא יעמוד ולא ישב בתפילה אצל רשע. וכשמתפלל בביתו, יקבע לו גם כן מקום, שלא יבלבלוהו בני ביתו.
(יא)[עריכה]
מצווה לרוץ[דרכי הלכה 14] כשהולך לבית הכנסת או לבית המדרש או לשאר מצוות, שנאמר: "נרדפה לדעת את ה'", וכתיב: "דרך מצותיך ארוץ". ולכן אפילו בשבת מותר לרוץ לדבר מצווה.
אבל בתוך בית הכנסת ובתוך בית המדרש אסור לרוץ. ובבואו לפני[דרכי הלכה 15] הפתח, ישהה מעט, שלא יכנוס בפתע פתאום. וירתע ויפחד מהדר גאונו יתברך שמו. ויאמר הפסוק: "ואני ברוב חסדך" וגו', שהוא כמו נטילת רשות, ואחר יכנוס. וילך באימה וביראה, כהולך לפני מלך.
בקהילות שיש ליהודים רחובות בפני עצמן, מצווה להתעטף בציצית ולהניח תפילין בביתו, וילך כך לבית הכנסת. ובמקום שדרים בין האומות, או שצריך לעבור דרך מבואות מטונפות, יש להתעטף בציצית ולהניח תפילין בפרוזדור של בית הכנסת, כי הוא ענין גדול לכנוס לבית הכנסת מעוטף בציצית ומוכתר בתפילין.
(יב)[עריכה]
אם מחמת איזה אונס, אינו יכול לילך לבית הכנסת או לבית המדרש, ואפילו לשאר מנין קבוע יש לו איזה מניעה מללכת, יתאמץ לקבץ עשרה אנשים, שיתפלל על כל פנים בביתו בצבור, ואם אי אפשר לו, יתפלל על כל פנים בשעה שהצבור מתפללין, שאז הוא עת רצון. וכן מי שהוא דר במקום שאין שם מנין, יתפלל בשעה שהצבור מתפללין בעיירות, אך אם צריך ללמוד או לעסוק במלאכתו הנחוצה לו, ונתבאר לעיל סי' ה' דאסור להתחיל קודם התפלה, יכול להקדים עצמו ולהתפלל תיכף משתנץ החמה.
(יג)[עריכה]
וכן מי שחלש לבו, וקשה עליו להמתין מלאכול עד לאחר גמר תפלת הצבור, מותר לו להקדים תפלתו בביתו, כדי לאכול מיד, ודוקא בביתו מותר לו להקדים תפלתו בענין זה, אבל אם בא לבית הכנסת שיש שם צבור, אסור לו להקדים תפלתו לתפלת הצבור. ואפילו אם רוצה לצאת חוץ לבית הכנסת, להתפלל קודם הצבור אסור, אלא אם כן רואה שהצבור מתאחרין מלהתפלל, יתפלל הוא בפני עצמו, כדי שלא לעבור הזמן. וכן אם הוא חולה או שיש לו אונס אחר, מותר להקדים תפלתו, אפילו בבית הכנסת. ויותר טוב שילך לביתו להתפלל.
(יד)[עריכה]
יש אומרים שאם התפללו צבור בבית הכנסת, ואחר כך באו צבור אחר להתפלל שם אין לשליח הצבור השני לעמוד, במקום שעמד הראשון, משום דהוי גנאי להראשונים, אם לא שכבר יצאו הראשונים מבית הכנסת. ואם הראשונים הוציאו ספר תורה וקראו בו, אין להאחרונים להוציא שנית ספר תורה, לקרות באותו בית הכנסת. אבל בהרבה קהלות אין מקפידין באלו דברים והכל כמנהג הקהלה.[דרכי הלכה 16]
(טו)[עריכה]
כופין בני העיר זה את זה לבנות בית הכנסת או בית המדרש ולקנות ספרים ללמוד בהם. ובמקום שאין מנין תמיד, כופין זה את זה בקנסות, שיבואו תמיד למנין ולא יתבטל התמיד. ואפילו הלומדים, שעל ידי זה יתבטלו מלימודם, כופין אותם שיבואו למנין, דזמן תורה לחוד וזמן תפלה לחוד.

דרכי הלכה[עריכה]
הערות הרב מרדכי אליהו ע"פ מרן השו"ע, בן איש חי וכף החיים
^ ונהגו להסתפק בחגורה הקיימת בתוך הבגד, אכן אם לובש חלוק רחב בלבד, חייב לחגור עצמו בחגורה קודם התפילה (בא"ח בא א).
^ ובשחרית יתן גם כשאומר "והעושר והכבוד מלפניך" ב"ויברך דוד" וטוב שיתן שלוש מטבעות. שתי פרוטות ביחד ואחר כך עוד פרוטה (עיין בא"ח ויגש יג וכה"ח נא ס"ק מד מה).
^ יש אומרים שאם צריך להתאמץ לשמור שלא יתפנה לנקביו, אסור לו להתפלל ותפילתו תועבה. ואם צריך להתאמץ לפתוח את נקביו מותר לו להתפלל ואין בזה "בל תשקצו" (בא"ח ויצא ג).
^ ובקטנים לא חייב לחזור (בא"ח משפטים ב).
^ וכן הדין בקריאת שמע. אולם ברכות "יוצר" ושאר ברכות וכן ברכת המזון – לא יחזור. וטוב שאחרי שינקה את גופו יחזור ויברך בלי שם ומלכות, ויהרהר שם ומלכות בליבו (עיין כה"ח צב ס"ק ג ומשנ"ב שם ס"ק ו עפ"י הרמב"ן).
^ ולדעת בן איש חי הנ"ל אפילו אם יעבור זמן תפילה – לא יתפלל. ויתפלל פעמים לתשלומים בתפילה הבאה. ועדיף להתפלל יחיד מלהתפלל בגוף לא נקי. מי שהרגיש באמצע התפילה שנזקק לנקביו ואינו יכול לעצור בעצמו – יכול לילך להתפנות ויחזור וימשיך בתפילתו.
^ אם אנוס מחמת חולי ואינו יכול לעצור מלהפיח, יקרא קריאת שמע ויתפלל בלא תפילין, ובשעה שצריך להפיח – יפסיק מתפילתו (עין"ח בא ג).
^ מגבוני נייר לחים דינם כמים, ובדיעבד, ישתמש במגבונים יבשים.
^ ואפילו לא יפסיד תפילה בציבור, אם יודע שידיו נקיות אינו צריך לחזור וליטול.
^ אם אינו מתפלל עם הציבור, יתפלל בביתו בשעה שהציבור מתפללים (שו"ע צ סע' ט).
^ ולשון השו"ע "ושלא יהא צריך ללכת יחידי אחר התפילה" וזה דווקא בדרכים שלא הולכים בהם ביחידות אלא בשיירה מחמת סכנה (שו"ע צ סע' יז).
^ עדיף להתפלל בבית המדרש מלהתפלל בבית הכנסת, ובלבד שיתפלל במנין (שו"ע צ סע' יח).
^ עיקר קביעת מקום בתפילת העמידה.
^ ה"ריצה" לבהכ"ס, אינה ריצה ממש אלא כדרך איש מהיר במלאכתו ההולך במהרה בלי להתעכב. וימהר בפרט כשהוא קרוב לבית הכנסת. (בא"ח מקץ).
^ לפני שיכנס לבית הכנסת טוב שיתעטף בטלית ותפילין ויעצור בפתח בית הכנסת ויאמר: "ואני ברוב חסדיך וכו'. ינשק המזוזה, ישתחווה, ויכנס בגיל וברעדה (בא"ח מקץ ב ג).
^ כיום נהגו שלא להקפיד בכך (עיין שו"ע סט בהגהה. ומשנ"ב ס"ק יז יח וכה"ח ס"ק יד ויין הטוב ח"ב ס' ד).


<< | קיצור שולחן ערוך · סימן יג | במהדורה המנוקדת | >>
דיני קדושת בית הכנסת ובית המדרש
ובו ה סעיפים:
א | ב | ג | ד | ה

(א)[עריכה]
קדושת בית הכנסת ובית המדרש גדולה מאוד, ומוזהרים עליהם לירא ממי שהוא שוכן בהם יתברך שמו, כדכתיב: "ומקדשי תיראו" (ויקרא יט, ל); ובית הכנסת ובית המדרש נקראים גם כן מקדש, כדכתיב: "ואהי להם למקדש מעט" (יחזקאל יא, טז), ודרשינן (מגילה כט א): אלו בתי כנסיות ובתי מדרשות.
ולכן אסור לדבר בהם דברים בטלים. ואין מחשבין בהם חשבונות אלא של מצווה, כגון קופה של צדקה וכדומה. ונוהגין בהם כבוד, לכבדם ולרבצם. ומדליקין בהם נרות לכבוד.
אין לנשק בהם בניו הקטנים, שאינו ראוי להראות שם אהבה אחרת, זולת אהבת השם יתברך שמו.[דרכי הלכה 1]
(ב)[עריכה]
קודם שיכנוס לתוכם, יקנח את הטיט מעל רגליו. וישגיח שלא יהא עליו ולא על בגדיו שום לכלוך.
מותר לרוק בהם, אך ישפשף תיכף ברגליו.[דרכי הלכה 2] (והיינו למי שאינו מקפיד לרוק בביתו. שער הציון).
(ג)[עריכה]
אין נכנסין בהם לא בחמה מפני החמה, ולא בגשמים מפני הגשמים. ואם צריך ליכנס לקרות את חבירו, יכנס ויקרא שם איזה פסוקים או איזה משנה, או יאמר איזה תפלה, או שישמע מאחרים איזה לימוד, או לכל הפחות ישב שם מעט, כי גם הישיבה בהם היא מצווה, ואחר כך יקרא את חבירו.[דרכי הלכה 3]
(ד)[עריכה]
אסור לאכול או לשתות או לישן בהם, אפילו שינת עראי. ולצורך מצווה, כגון בליל יום הכיפורים, מותר לישן, אך יתרחק מן ארון הקודש.
וכן לאכול שם לצורך מצווה, סעודה שאין בה שכרות ולא קלות ראש, מותר.
וכן אותן אנשים שלומדים שם בקביעות, מותרים לאכול ולישן שם אפילו שינת קבע, שלא יתבטלו מלימודם.[דרכי הלכה 4]
(ה)[עריכה]
כשבונין בית הכנסת צריכין להוראות תלמיד חכם איך ובאיזה עניין לבנותו.
דרכי הלכה[עריכה]
הערות הרב מרדכי אליהו ע"פ מרן השו"ע, בן איש חי וכף החיים
^ מותר לנשק ידי אביו ורבו בירידתם מספר תורה, אך לא ינשק ידי גביר או איש ציבור ולא יקום מפניו בבית כנסת אע"פ שמותר לכבד אותו בחוץ (בא"ח ויקרא יא) מותר ללמוד עברית בבית כנסת אך לא שאר שפות אסור לשוחח בענייני פרנסה בבית הכנסת אע"פ ששיחה זו מותרת מחוץ לבית הכנסת. ובזוהר החמיר מאוד בענין המדבר בבית הכנסת (בא"ח ויקרא א ב ד).
^ בימינו שבתי הכנסת מרוצפים ואין רגילים לירוק אפילו ברחוב, איסור חמור הוא לירוק בבית הכנסת. כמו כן אין להכניס לבית הכנסת מטריה וכד' הנוטפת מים משום כבוד בית הכנסת. ואסור להכניס פלאפון או ביפר דלוק משום כבוד המתפללים (בא"ח ויקרא ו י)אסור להכנס עם נשק לבית הכנסת, ואם סכנה להשאירו בחוץ – מותר. במקרה זה אם זה אקדח יצניענו, ועם רובה יוציא המחסנית ויניחנו לידו במקום מוצנע.
^ אם שהה בבית הכנסת הוי כמו ישיבה (בא"ח ויקרא ט).
^ כיום יש לרוב בתי הכנסת דין של בית מדרש כיון שיושבים ולומדים בהם, ולכן מותר לעשות שם סעודות מצוה או יארצייט. עישון בבית כנסת אסור, ובודאי שאסור להדליק סיגריה מאש בית הכנסת. נימנום בבית הכנסת בעת התפילה ודאי שאסור, ולכן אם רואה את חברו מתנמנם בשעת התפילה יעירנו וכל שכן אם מתנמנם בשעת הדרשה או קריאת ספר תורה (בא"ח ויקרא ה ח).


<< | קיצור שולחן ערוך · סימן יד | במהדורה המנוקדת | >>
דיני פסוקי דזמרה
ובו ח סעיפים:
א | ב | ג | ד | ה | ו | ז | ח

(א)[עריכה]
מן הודו עד לאחר השירה המה פסוקי דזמרה. וברוך שאמר היא ברכה שלפניהם, וישתבח היא ברכה שלאחריהם.
משהתחיל ברוך שאמר עד לאחר גמר התפילה, אסור להפסיק בדיבור, אפילו בלשון הקודש (וכן בכל מקום שאסור להפסיק, אסור אפילו בלשון הקודש).
אך לעניין הפסק לדבר מצווה, יש חילוק בין פסוקי דזמרה וברכותיה, לקריאת שמע וברכותיה. בפסוקי דזמרה, אפילו באמצע ברוך שאמר ובאמצע ישתבח, אם שומע איזה ברכה, מותר לו לענות אמן. וכן אם שומע שהקהל אומרים קריאת שמע, אומר עמהם פסוק "שמע ישראל" וגו'. ומכל שכן לקדיש ולקדושה ולברכו, דמותר לו להפסיק ולענות עם הקהל.[דרכי הלכה 1]
ומכל מקום, אם אפשר לו לכוון שיפסיק לאלו במקום הפסק, כגון בין מזמור למזמור, או לכל הפחות בין פסוק לפסוק, יעשה כן.
ו"ברוך הוא וברוך שמו" לא יאמר תוך פסוקי דזמרה, אפילו במקום הפסק (כיון שאינו נזכר בגמרא). וכן הנוסח "יתברך וישתבח" וכו' שאומרים כשחזן מנגן ברכו, לא יאמר, כיוון שאינו אלא מנהג. וכן אם עשה צרכיו ורוחץ ידיו, נראה לי דלא יאמר ברכת "אשר יצר", כיוון שיכול לאומרה אחר כך (ועיין להלן סעיף ח'.[דרכי הלכה 2]
ודיני הפסק בקריאת שמע וברכותיה, יבואר אם ירצה ה' בסימן ט"ז).
(ב)[עריכה]
יאחז שתי הציציות שלפניו ויאמר "ברוך שאמר" בעמידה, ובתשלום "מהולל בתשבחות" ינשקם ויניחם.
ויאמר כל פסוקי דזמרה בנחת ובנעימה ולא במרוצה, וידקדק בכל התיבות כאילו היה מונה מעות, ויכוון פירוש המילות. ומכל שכן בפסוק "פותח את ידך" וגו', שצריך לאומרו בכוונה גדולה, שיכוון פירוש המילות, ויתפלל במחשבתו על מזונותיו ועל מזונות כל ישראל. ואם לא כיוון בו כלל, אפילו בדיעבד צריך לחזור ולאומרו בכוונה.
בין "אלילים" ובין "וה' שמים עשה", צריך להפסיק קצת, שלא יהא נראה כחוזר למעלה.
(ג)[עריכה]
יזהר שלא ליגע בשעת פסוקי דזמרה, ומכל שכן אחר כך, עד גמר התפילה, במקומות המכוסין בגופו, או בראשו במקום המכוסה.[דרכי הלכה 3] וכן בצואת החוטם ובצואת האוזן אסור ליגע, כי אם על ידי מטפחת. ואם נגע בידו, יש לו לרחוץ ידו במים.
ואם הוא בשעת תפילה, ואי אפשר לו לזוז ולבקש מים, די לו בנקיון צרור, או חוכך ידו בכותל וכדומה.
(ד)[עריכה]
"מזמור לתודה" אומרים בעמידה ובשמחה, שהוא במקום קרבן תודה. וכן מן "ויברך דוד" עד "אתה הוא ה' האלהים" יאמר בעמידה. וכן השירה יאמר בעמידה בכוונה ובשמחה. וכן בברכת ישתבח יעמוד.[דרכי הלכה 4]
(ה)[עריכה]
בשבת וביום טוב אין אומרים "מזמור לתודה", מפני שקרבן תודה באה בנדבה, ואין מביאים נדרים ונדבות בשבת וביום טוב.
גם אין אומרים אותו בחול המועד פסח, מפני שאין קרבן תודה בא אז, לפי שעם התודה צריכין להביא עשרה לחמי חמץ. ולא בערב פסח, כי שמא לא יוכלו לאוכלם עד זמן איסור חמץ ויצטרכו לשרפן. ולא בערב יום הכיפורים, מפני שממעט זמן אכילתם, ומביא קדשים לידי פסול.[דרכי הלכה 5]
(ו)[עריכה]
אם איחר מלבוא לבית הכנסת עד לאחר שהתחילו הציבור להתפלל, ואם יתפלל כסדר – לא יגיע להתפלל תפילת שמונה עשרה עמהם, והעיקר הוא שיתפלל שמונה עשרה עם הציבור, על כן יכול לדלג כאשר יתבאר.
אך ברכת "על נטילת ידיים" וברכות התורה וברכת "אלהי נשמה", לעולם צריך לומר קודם התפילה (כמו שכתבנו בסימן ז'). ועל כן, אם לא אמרם בביתו – צריך לאומרם בבית הכנסת, ואפילו אם על ידי זה יתאחר מלהתפלל עם הציבור.
וגם קריאת שמע עם הברכות בשחרית – צריך לומר דווקא קודם השמונה עשרה, דהיינו שיתחיל ברכת "יוצר אור" ויתפלל כסדר עד אחר השמונה עשרה בלי שום הפסק (כדי להסמיך גאולה לתפילה, דהיינו "גאל ישראל" לשמונה עשרה).
אבל שאר הברכות וכל הסדר ופסוקי דזמרה (בלי ברכת ברוך שאמר וישתבח), יכול לאומרם גם לאחר התפילה.
(ז)[עריכה]
ולכן, לאחר שאמר שלוש ברכות הנ"ל והניח טלית ותפילין, אם הוא רואה כי אין לו עוד זמן שיוכל להגיע להתפלל שמונה עשרה עם הציבור, אלא כשידלג ויתחיל בברכת "יוצר אור", אזי יתחיל שם.
ואם יש לו זמן לומר גם "ברוך שאמר", ו"תהילה לדוד" עד סופו, דהיינו "שם קדשו לעולם ועד", וישתבח, יאמרם.
יש לו זמן יותר, יאמר גם "הללויה הללו אל בקדשו" עד "כל הנשמה תהלל יה הללויה" (ועיין שו"ע סימן נ"ב א').
יש לו עוד זמן יותר, יאמר גם "הללויה הללו את ה' מן השמים" וגו'.
יש לו עוד זמן יותר, יאמר גם שאר "הללויה".
יש לו עוד זמן יותר, יאמר גם "ויברך דוד" עד "לשם תפארתך".
ואם יש לו עוד זמן יותר, יאמר גם "הודו" עד "והוא רחום", וידלג עד "והוא רחום" שקודם "אשרי" ושם יתחיל.
והמזמורים שמוסיפים בשבת וביום טוב, אם אין לו זמן לאומרם, אזי כל המזמורים והפסוקים שאומרים אותן בכל יום, להם הקדימה.
ואם יש לו זמן לומר קצת גם מאלו שמוסיפים, נראה לי דבשבת וביום הכיפורים, "מזמור שיר ליום השבת" והלל הגדול (שהוא "הודו לה' כי טוב" וכו'), להם הקדימה. ובשאר יום טוב, להלל הגדול לבד הקדימה.
ואחר כך המזמור "למנצח" ("השמים מספרים"), "לדוד בשנותו", "תפילה למשה".
וכל אלו המזמורים והפסוקים, יאמרם קודם ישתבח. ולאחר גמר התפילה, ישלים כל מה שדילג; רק "ברוך שאמר" ו"ישתבח" אין אומרים לאחר התפילה.
ואם רואה שאפילו אם יתחיל בברכת "יוצר אור" לא יוכל להתפלל שמונה עשרה עם הציבור אלא אם כן ימהר, טוב לו יותר להתפלל בפני עצמו כסדר במתינות ובכוונה (ועיין לקמן סימן כ' סעיף י"א וי"ב).[דרכי הלכה 6]
(ח)[עריכה]
אם בא לבית הכנסת, והציבור מתחילין להתפלל פסוקי דזמרה, ואין לו טלית ותפילין, והוא מצפה שיובאו לו, יכול להתפלל גם כן פסוקי דזמרה. וכשיובאו לו טלית ותפילין, יניחם לאחר "ישתבח", קודם ברכת "יוצר אור", ויברך עליהם.
ואם מתיירא שבעוד שיניחם יתעכב מלהתפלל שמונה עשרה עם הציבור, ידלג מן "והוא רחום" שבהודו עד "והוא רחום" שקודם אשרי, או מן "ויושע" עד "ישתבח", ולא יאמר רק מזמורים העיקריים, כמו שכתבנו לעיל, כדי שיהא לו פנאי להניחם לאחר שהוא אמר "ישתבח", קודם שיאמר הש"ץ הקדיש (ועיין לעיל סימן י' סעיף כ"ב).

דרכי הלכה[עריכה]
הערות הרב מרדכי אליהו ע"פ מרן השו"ע, בן איש חי וכף החיים
^ א
^ ב
^ ג
^ ד
^ ה
^ ו


<< | קיצור שולחן ערוך · סימן טו | במהדורה המנוקדת | >>
דיני קדיש וברכו וצירוף עשרה ואם יצאו מקצתן ודין הש"ץ
ובו יג סעיפים:
א | ב | ג | ד | ה | ו | ז | ח | ט | י | יא | יב | יג

(א)[עריכה]
אחר ישתבח אומר הש"ץ חצי קדיש.
אין אומרים קדיש וברכו וקדושה ואין קורין בתורה, אלא בעשרה אנשים גדולים.
ואם לא היו עשרה בשעה שאמרו "ישתבח", אלא שנשלמו אחר כך, לא יאמר הש"ץ קדיש, כי אין אומרים קדיש אלא אחר דבר שנאמר בעשרה. ולכן ימתינו מלומר ישתבח, עד שיבואו עשרה. ויכולין להמתין עד קרוב לחצי שעה.
ויותר לא ימתינו, אלא יאמרו "ישתבח" וימתינו; וכשיבואו עשרה, יאמרו תחילה איזה פסוקים, ואחריהם יאמר הש"ץ חצי קדיש.
(ב)[עריכה]
גדול היינו שעברו לו שלוש עשרה שנה ונכנס לשנת ארבע עשרה (וסומכין על החזקה, דמסתמא הביא שתי שערות). כגון שנולד בראש חודש ניסן, אינו נעשה גדול עד ראש חודש ניסן, דהיינו בתחלת הלילה של ראש חודש ניסן לאחר שלוש עשרה שנים, נעשה גדול.
מי שנולד בחודש אדר כשהיתה שנה פשוטה, וכשנעשה גדול – השנה מעוברת, אינו נעשה גדול עד אדר שני. אבל אם נולד בשנה מעוברת באדר ראשון, נעשה גדול גם כן באדר ראשון.
ואם כשנולד היתה שנה מעוברת, וכשנעשה גדול הוא שנה פשוטה, בין שנולד באדר ראשון בין באדר שני, נעשה גדול ביום זה באדר של עתה.
ונמצא כי לפעמים, נער שנולד קודם לחברו, יתאחר יותר להיות גדול מחברו שנולד אחריו, כגון שנולדו בשנה מעוברת, זה בכ' לאדר ראשון, וזה בי' באדר שני, והשנה אשר נעשים גדולים היא שנה פשוטה.
(ג)[עריכה]
צריכים ליזהר שלא למנות את האנשים לגולגלותם לידע אם יש מניין, כי אסור למנות את ישראל לגולגלותם אפילו לדבר מצווה, דכתיב: "וישמע שאול את העם ויפקדם בטלאים" (פר"ח). ונוהגין למנותם באמירת הפסוק "הושיעה את עמך" וגו', שיש בו עשר תיבות.[דרכי הלכה 1]
(ד)[עריכה]
צריכין שיהיו כל העשרה במקום אחד והש"ץ עמהם. אבל אם מקצתם בחדר זה ומקצתם בחדר אחר, אינם מצטרפין, אף על פי שהפתח פתוח ביניהם. ואפילו אם הרוב המה בבית הכנסת והמיעוט בעזרה שלפני בית הכנסת, אינם נגררים אחר הרוב להצטרף עמהם.
ואפילו העומדים על האסקופה בתוך הפתח מן האגף ולחוץ, דהיינו כשסוגרים את הדלת נמצא מקום זה לחוץ, אף על פי שעתה הפתח פתוח, מכל מקום נדון כלחוץ.
וכל זאת לעניין צירוף לעשרה. אבל אם היו כאן עשרה ואומרים קדיש או ברכו או קדושה, אזי כל השומע קולם יכול לענות עמהם, אפילו כמה בתים מפסיקים ביניהם, כי אפילו מחיצה של ברזל אינה מפסקת בין ישראל לאביהם שבשמים; ובלבד שלא תהא שם צואה או עבודה זרה.[דרכי הלכה 2]
(ה)[עריכה]
צריך ליזהר מאוד לשמוע הקדיש ולענות אחריו בכוונה. ומכל שכן ב"אמן יהא שמיה רבא", שצריך לכוין היטב; שכל העונה אמן יהא שמיה רבא בכל כוחו וכוונתו, קורעין לו גזר דינו של שבעים שנה.
ויש לענות אותו בקול רם, שבקול זה שובר כל המקטרגים ומבטל כל גזרות קשות. ומכל מקום לא יתן קולות גדולות, שלא יתלוצצו עליו בני אדם ויגרום להם חטא.
אומרים "אמן יהא שמיה רבא" וכו' עם תיבת "יתברך", ואחר כך ישמע מן הש"ץ ויאמר אמן.[דרכי הלכה 3]
(ו)[עריכה]
יש אומרים שאין צריכין לעמוד בקדיש. אך כל קדיש שתפסו בעמידה, כגון אחר הלל, יש לעמוד עוד בו עד לאחר "אמן יהא שמיה רבא".
ויש אומרים שיש לעמוד תמיד לקדיש ולשאר דבר שבקדושה, דיש ללמוד בקל וחומר מעגלון מלך מואב, דכתיב: "ואהוד בא אליו" וגו' "ויאמר אהוד דבר אלהים לי אליך ויקם מעל הכסא". ומה עגלון מלך מואב שהיה עובד כוכבים ומזלות קם לדבר ה', כל שכן אנחנו עמו. וכן יש להחמיר.[דרכי הלכה 4]
(ז)[עריכה]
אם אין תשעה שומעין להש"ץ, לא יאמר כלל קדיש, כי כל דבר שבקדושה אין אומרים בפחות מעשרה, דהיינו אחד אומר ותשעה שומעין.
ומכל מקום אם אחד מהעשרה מתפלל תפלת שמונה עשרה, אף על פי שאינו יכול לענות עמהם, מצטרף. והוא הדין לשניים, שלושה וארבעה, כל שנשאר הרוב שעונין, אין עניית המיעוט מעכבת (ועיין להלן סימן כ' סעיף ב').
אבל אם אחד מהן ישן, צריכין להקיצו, כי הישן אינו מצטרף לעשרה.[דרכי הלכה 5]
(ח)[עריכה]
לאחר שאמר הש"ץ חצי קדיש, אומר בקול רם: "ברכו את ה' המבורך", והציבור עונין: "ברוך ה' המבורך לעולם ועד", והש"ץ חוזר ואומר גם כן: "ברוך ה' המבורך לעולם ועד", שלא יוציא את עצמו מן הכלל, שאומר להם "ברכו", והוא אינו מברך.
יש נוהגין לענות אחר הש"ץ אמן, אבל הש"ץ לא יענה אחר אמירת הקהל.
אם הש"ץ מאריך בניגון בברכו, אומרים הקהל "יתברך" וכו'. ואין לאומרו אלא בשעה שהוא מנגן. אבל כשאומר התיבות לא יאמרו כלום, אלא ישמעו מה שהוא אומר.
אף מי שלא שמע מן הש"ץ שאמר "ברכו", אלא שומע שהציבור עונין "ברוך" וכו', יכול גם הוא לענות עמהם[דרכי הלכה 6] (עיין אליה רבא סי' קל"ט סק"ט).
(ט)[עריכה]
הקדושה שביוצר, יש להדר לאומרה בציבור. ואם אי אפשר, אומרה גם ביחידות.[דרכי הלכה 7]
(י)[עריכה]
אם אין בבית הכנסת רק מניין מצומצם, אסור לכל אחד מהם לצאת, ועל היוצא נאמר: "ועוזבי ה' יכלו". אבל אם יישארו עשרה, יכולים היתרים לצאת אם כבר שמעו ברכו וקדושה והקדישים עד לאחר עלינו.
ובדיעבד אם לא נשארו עשרה, יכולים לגמור גם בלא עשרה (רק שיהיו רוב מניין) את העניין שהתחילו בעשרה.
ואם התחיל הש"ץ לחזור את התפילה, גומר החזרת כל התפילה, ואומרים קדושה, וגם אומר "אלהינו ואלהי אבותינו ברכנו בברכה" וכו'. אבל אין הכהנים נושאין את כפיהם, וגם אין אומרים קדיש לאחר השמונה עשרה, כי המה עניינים אחרים (כן כתב הפר"ח ועוד מהאחרונים ז"ל).
ואם התחילו לקרות בתורה בעשרה ויצאו מקצתן, גומרין את הקריאה,[דרכי הלכה 8] אבל אין מוסיפין. וגם אין קורין למפטיר, אלא האחרון שבמניין הקרואים קורא את ההפטרה בלא ברכות.
(יא)[עריכה]
הש"ץ צריך שיהיה הגון, שנאמר: "נתנה עלי בקולה על כן שנאתיה", ואמרו רז"ל: זה ש"ץ שאינו הגון ויורד לפני התיבה. ואיזהו הגון? זה שהוא ריקן מעבירות ופרקו נאה, פירוש, שלא יצא עליו שם רע אפילו בילדותו, ושהוא עניו ומרוצה לקהל, שיסכימו לתפילתו, ויש לו נעימה וקול ערב שמושך הלב, ורגיל לקרות בתורה נביאים וכתובים, כדי שיהיו הפסוקים שבתפילה סדורים בפיו.
ואם אין מוצאין מי שיהיה בו כל המידות הללו, יבחרו את הטוב שבהם בחכמה ובמעשים טובים.
(יב)[עריכה]
אין לאדם להתפלל לפני התיבה שלא ברצון הקהל. וכל מי שמתפלל שלא ברשות מחמת אלמות וגיאות, אין עונין אמן אחר ברכותיו, שנאמר: "ובוצע ברך נאץ ה'" (ועיין להלן סימן כ"ט סעיף ט').
(יג)[עריכה]
אין ממנין לש"ץ קבוע אלא מי שנתמלא זקנו. אבל באקראי בעלמא, כל שהוא בן שלוש עשרה שנה ויום אחד יכול לירד לפני התיבה[דרכי הלכה 9] (יתר דיני הש"ץ בשולחן ערוך אורח חיים נג).
דרכי הלכה[עריכה]
הערות הרב מרדכי אליהו ע"פ מרן השו"ע, בן איש חי וכף החיים
^ יש טועים וסופרים אנשים באותיות א' ב' וכו' וטועות בידם, וגם המונים בפסוק "הושיע את" לא ימנו בהצבעה באצבע אלא בראיה בלבד (כה"ח נג ס"ק י"א).
^ מטעם זה אין עונים על תפילה וברכות שברדיו ובטלויזיה אע"פ שהם בשידור ישיר (שוע" נ"ה ס' כ, בא"ח ויחי ז).
^ יאמר כ"ח תיבות מן "יהא שמיא וכו' " עד "בעלמא". ויזדרז באמירתו כדי שיספיק לומר "אמן" על "שמיה דקודשא בריך הוא". אם לא הספיק לגמור כ"ח תיבות עד "בעלמא" והש"ץ הגיע ל"שמיה דקודשא בריך הוא" – לא יענה "אמן". (בא"ח ויחי ב ר"פ ח"ב יג).
^ עומדים רק ב"קדיש ברכו" שלפני תפילת ערבית של שבת (בא"ח ש"ש וירא ג). ואם עמד כשתחילו לומר קדיש, לא ישב עד "דאמירן בעלמא". (בא"ח ויחי ח).
^ אבל בחזרת הש"ץ – צריכים כל התשעה להיות ערים ולענות לשליח הציבור (בא"ח תרומה א).
^ יש נוהגים לומר "רבנן" לפני "ברכו" שהוא כעין בקשת רשות מהקהל (בא"ח ויחי יג). אין אנו אומרים "יתברך" או "אמן" בתוך "ברכו" (כה"ח נז ס"ק ו). אבל אם לא שמע את הש"ץ אומר "ברכו" אלא שמע אותו חוזר אחר הקהל – יאמר אחריו "אמן" (בא"ח ויגש יז עיו"ח ויחי כג).
^ כשאומר קדושת יוצר ביחיד, יאמרנה בטעמים כקורא בתורה (שו"ע נט סע' ג עיו"ח שמות ו ז).
^ התחילו בעשרה ויצאו מקצתם, יאמרו חזרת הש"ץ אך לא יאמרו את הקדיש שאחרי קריאה בתורה או אחרי חזרת הש"ץ (כה"ח נה ס"ק לה).
^ גם בבתי ספר שמחנכים לתפילה בציבור – טוב שלא יהיה תלמיד קבוע לש"ץ. ותלמיד פחות מבר מצוה לא יאמר קדיש.


<< | קיצור שולחן ערוך · סימן טז | במהדורה המנוקדת | >>
דיני הפסקות בברכות קריאת שמע ובקריאת שמע
ובו ה סעיפים:
א | ב | ג | ד | ה

סעיף א[עריכה]
קריאת שמע ושלוש ברכותיה, שהן "יוצר אור", אהבה רבה,[דרכי הלכה 1] "אמת ויציב", (וכן במעריב, קריאת שמע וברכותיה), הן חמורים יותר מפסוקי דזמרה, והן נחלקים לפרקים.
ואלו הן בין הפרקים. בין "יוצר המאורות" לאהבה רבה. בין "הבוחר בעמו ישראל באהבה" ל"שמע ישראל". בין "ובשעריך" ל"והיה אם שמוע". בין "על הארץ" ל"ויאמר".
סעיף ב[עריכה]
בין הפרקים מותר לומר אמן על כל ברכה שהוא שומע,[דרכי הלכה 2] ומכל שכן דמותר לענות לקדושה ולקדיש ולברכו. אבל "ברוך הוא וברוך שמו" לא יאמר. וגם אם שומע שהקהל אומרים קריאת שמע, לא יאמר עמהם את הפסוק "שמע ישראל", אלא יאמר מה שהוא אומר בקול רם כדרך שאומרים הקהל "שמע ישראל" (ויעביר ידיו על עיניו כדרך שעושים בפסוק "שמע ישראל"), שיהא נראה כאילו קורא עמהם.
סעיף ג[עריכה]
באמצע הפרק אינו עונה אמן, רק אחר ברכת "האל הקדוש", ואחר ברכת "שומע תפילה".
ובקדיש יאמר "אמן יהא שמיה רבא מברך לעלם ולעלמי עלמיא"; וכשאומר הש"ץ "דאמירן בעלמא ואמרו אמן", יאמר גם כן "אמן". ושאר אמנים שבקדיש לא יענה, שאינם מעיקר הקדיש.
ובקדושה ישתוק וישמע מהש"ץ, ויאמר עם הקהל: "קדוש קדוש קדוש ה' צבאות מלא כל הארץ כבודו" וישתוק, ויאמר עם הקהל: "ברוך כבוד ה' ממקומו", ויותר לא יאמר, שאינו מעיקר הקדושה. (ויש אומרים שיאמר גם "ימלוך ה' לעולם, אלהיך ציון לדור ודור, הללויה" עם הקהל).
ואם שומע "ברכו", בין מן הש"ץ בין מן העולה לתורה, עונה: "ברוך ה' המבורך לעולם ועד", וגם אמן שאחר ברכות העולה.
ואם הקהל אומרים "מודים", ישחה גם כן ויאמר: "מודים אנחנו לך" ולא יותר.
ואם שומע קול רעם, יש אומרים דמותר לו גם כן להפסיק ולברך (מג"א), ויש אומרים דלא יפסיק בזה[דרכי הלכה 3] (בכור שור).
סעיף ד[עריכה]
אלו ההפסקות שאמרנו שמותר להפסיק באמצע הפרק, אם הוא בברכות, יכוין שיהא ההפסק היכא דסליק ענינא. ואם הוא בקריאת שמע, יכוין שיהא ההפסק בין פסוק לפסוק. ואם אי אפשר, מותר לו להפסיק אפילו באמצע הפסוק, ויתחיל אחר כך מתחילת הפסוק.
סעיף ה[עריכה]
מה שאמרנו שמותר להפסיק באמצע הפרק לדברים שאמרנו, אינו הדין בפסוק "שמע ישראל" ו"ברוך שם כבוד מלכותו לעולם ועד", כי בהם אסור להפסיק בכל עניין, ואפילו המלך שואל בשלומו, לא יפסיק להשיבו.
בין "אני ה' אלהיכם" ל"אמת ויציב", גם כן לא יפסיק כלל, משום דכתיב בקרא: "וה' אלהים אמת" (ירמיה י), לכך אין מפסיקין בין "אלהיכם" ל"אמת". ונכון ליזהר שלא להפסיק, עד לאחר שאמר גם תיבת "ויציב" (לפי שגם ויציב הוא לשון אמת). ואחר כך יכול להפסיק כמו במקום אחר באמצע פרק.[דרכי הלכה 4]
וגם בין "הבוחר לעמו ישראל באהבה" ל"שמע ישראל", יש אומרים דדינו כאמצע הפרק ולא כבין הפרקים.
(דין לשאול בשלום ולהשיב שלום, בזמן הזה אין מקפידין, ואין להפסיק בזה אפילו בין הפרקים).

דרכי הלכה[עריכה]
הערות הרב מרדכי אליהו ע"פ מרן השו"ע, בן איש חי וכף החיים
^ ברכה שניה מתחילה באהבת עולם (שו"ע ס סע' א).
^ אפילו "בין הפרקים" לא יענה "אמן" על ברכות (שו"ע נט סע' ד).
^ אנו עונים באמצע פרק על חמש אמנים ראשונים ב"קדיש". "יהא שמיא רבה" עד "בעמלא". שני פסוקים ראשונים ב"קדושה". ג' תיבות "מודים אנחנו לך" ו"ברכו את ה' המבורך". אם קראהו יעלה לתורה וישתדל לעלות בין הפרקים, וכן יעשה בברכת תפילין שיברך בין הפריקים ואין מברכים על ברכת רעמים וברקים. ואין עונים "אמן" על ברכות אפילו לא על "האל הקדוש" ו"שומע תפילה". ואם קיבל טלית – יתעטף בה בלי ברכה ויברך אחרי העמידה (ספר הלכה ב לוח הפסקות).
^ בט"ו ווי"ן של "ויציב ונכון וכו' " מותר להפסיק כמו באמצע פרק, אבל אחר כך יחזור ויאמר שוב מתחילת "ויציב ונכון וכו' " (בא"ח שמות ז).


<< | קיצור שולחן ערוך · סימן יז | במהדורה המנוקדת | >>
דיני קריאת שמע
ובו י' סעיפים:
א | ב | ג | ד | ה | ו | ז | ח | ט | י
(א)[עריכה]
התחלת זמן קריאת שמע של שחרית הוא כמו זמן תפילין. ונמשך זמנה עד רביעית היום, בין שהיום ארוך, בין שהוא קצר. ונחשב היום מן עלות השחר עד צאת הכוכבים.
ומצווה מן המובחר לקרות כותיקים (המחבבים את המצוות), שהיו מכוונין לקרותה מעט קודם הנץ החמה, כדי שיסיים קריאת שמע וברכותיה עם הנץ החמה, ויסמוך לה התפילה. ומי שיוכל לכוין לעשות כן, שכרו מרובה מאד.
ועל כל פנים צריכין ליזהר מאוד שלא לאחר הזמן מרביעית היום, ובפרט בימות הקיץ, כשהיום ארוך.
במדינתנו לפעמים סוף הזמן הוא קודם השעה השביעית.
ומכל מקום בדיעבד אם עבר הזמן, מותר לקרות קריאת שמע עם ברכותיה עד שליש היום. אבל לאחר שליש היום, אסור לומר הברכות, אלא אומר קריאת שמע לבד, ואפילו כל היום[דרכי הלכה 1] (ויש אומרים דגם הברכות יכול לומר כל היום).
(ב)[עריכה]
מותר לקרות קריאת שמע בין יושב בין עומד.[דרכי הלכה 2] ואם היה יושב, אסור להחמיר ולעמוד. אבל אסור לקרות כשהוא שוכב. ואם הוא שוכב כבר, יטה את עצמו על צידו ממש ויקרא. ואם הוא חולה קצת וקשה לו לשכב על צידו ממש, מכל מקום מחוייב להטות את עצמו קצת על צידו.
(ג)[עריכה]
קודם[דרכי הלכה 3] שיתחיל, יכוין לצאת מצוַת קריאת שמע שציוונו הקדוש ברוך הוא.[דרכי הלכה 4] ובאמרו "שמע ישראל", יכוין את הפירוש: שמע ישראל כי ה', שהוא אלהינו, הוא ה' אחד, יחיד ומיוחד בשמים ובארץ.[דרכי הלכה 5]
ויאריך בחי"ת של "אחד", כדי שימליך הקדוש ברוך הוא בשמים ובארץ. ובדלי"ת יאריך קצת גם כן, שיעור שיחשוב שהקדוש ברוך הוא, הוא יחיד בעולמו ומושל בארבע רוחות העולם. ולא יאריך יותר משיעור זה.
וידקדק שלא יקלקל קריאת התיבה "אחד" על ידי מה שמאריך בו קצת, כי קצת מהמון עם מקלקלין: יש אומרים "אחאד", ויש אומרים "אחד-ע". ומוטב שלא להאריך, מלהאריך ולקלקל.
נוהגין לומר "שמע ישראל" בקול רם לעורר הכוונה, ומשימין יד ימין על העיניים.[דרכי הלכה 6]
לאחר שאומרים "אחד", שוהין קצת ואומרים "ברוך שם כבוד מלכותו לעולם ועד" בלחש (חוץ מיום הכיפורים), וצריכין לכוין בו גם כן פירוש המילות.[דרכי הלכה 7]
(ד)[עריכה]
שוהה מעט ואומר "ואהבת" וגו'. וכן בין פרשה זו לפרשה "והיה אם שמוע" - יפסיק מעט, וכן קודם "ויאמר" יפסיק מעט. ויכוין בפרשת "ויאמר", לקיים מצוַת עשה של זכירת יציאת מצרים.
(ה)[עריכה]
צריך לקרות קריאת שמע בדקדוק גדול מתוך סידור מדוייק היטב. וישמיע לאוזניו מה שהוא מוציא מפיו. וישגיח שלא יאמר דגוש במקום רפה, או רפה במקום דגוש,[דרכי הלכה 8] ויפסיק קצת בכל מקום שנרשם קו כזה |.[דרכי הלכה 9] וגם בפסוקי דזמרה, צריך לדקדק בכל זה.
ויטעים יפה העי"ן של תיבת "נשבע", שלא יהא נשמע כאלו אמר "נשבה" בה"א. וכן בזי"ן של "תזכרו", ושל "וזכרתם", ידקדק היטב, שלא יהא נשמע כאלו אמר בשי"ן.
(ו)[עריכה]
הקורא קריאת שמע, לא ירמוז בעיניו, ולא יקרוץ בשפתיו, ולא יראה באצבעותיו. אך לצורך מצווה, מותר לרמוז בפרשה שניה.[דרכי הלכה 10]
(ז)[עריכה]
קודם קריאת שמע, כשאומר "והביאנו" וכו', נוטל את הציצית בידו, ואוחזן בשעת קריאת שמע ביד שמאל בין קמיצה לזרת כנגד ליבו. וכשמגיע ל"ויאמר", שהיא פרשת ציצית, אוחזן גם בימינו. וכשאומר "וראיתם אותו", נותנם על העיניים, ומסתכל בהם ונושקן.
ונוהגין שבכל פעם שאומר תיבת "ציצית", נושקן.
ואוחזן עד "ונחמדים לעד", שאז נושקן ומניחן מידיו.
(ח)[עריכה]
באמרו "אני ה' אלהיכם", יאמר מיד גם תיבת "אמת", שלא להפסיק ביניהם. וגם השליח צבור אומר כן, וחוזר ואומר: "ה' אלהיכם אמת". ויכוין כל אחד לשמוע שלוש תיבות אלו מפי השליח צבור, כי באלו שלוש תיבות נשלמו רמ"ח תיבות בקריאת שמע, כנגד רמ"ח איברים שבאדם.
ומתחילין אחר כך "ויציב", אבל אסור לומר עוד הפעם "אמת".
ומי שמתפלל ביחידות, יאמר קודם קריאת שמע: "אל מלך נאמן", להשלים בשלוש תיבות אלו מניין רמ"ח.[דרכי הלכה 11]
(ט)[עריכה]
אם הפסיק באמצע קריאת שמע (דהיינו מן "שמע ישראל" עד "על הארץ") מחמת אונס, שהיה מוכרח להפסיק, כגון שהיה צריך לצאת לעשות צרכיו, או שנמצא צואה בבית, אם שהה משך זמן שהיה הוא יכול לומר כל קריאת שמע, צריך לחזור לתחילת קריאת שמע.
(י)[עריכה]
קרא קריאת שמע, ונכנס לבית הכנסת ומצא ציבור שקורין קריאת שמע, צריך לקרות עמהם כל קריאת שמע, שלא ייראה כאילו אינו רוצה לקבל עול מלכות שמים עם חביריו; ויקבל שכר כקורא בתורה. והוא הדין אם הוא בבית הכנסת, ואומר דברי תחנונים או פסוקים, במקום שרשאי להפסיק (ואם עומד במקום שאינו רשאי, נתבאר לעיל).[דרכי הלכה 12]
ואם הוא עדיין לא קרא קריאת שמע, קורא גם כן עם הציבור, אבל צריך שיתכוין שלא לצאת ידי חובתו, כדי שיקרא אחר כך עם הברכות.
וכן שאר דברים שהציבור אומרים, כגון "תהלה לדוד" ו"עלינו" וכדומה, ואפילו פיוטים, אומר עמהם, ואל יפרוש את עצמו מן הציבור.

דרכי הלכה[עריכה]
הערות הרב מרדכי אליהו ע"פ מרן השו"ע, בן איש חי וכף החיים
^ זמן "קריאת שמע" בשעת דחק הוא מעלות השחר ויכול לאומרה בברכותיה רק עד שליש היום. ובלי ברכות יאמרנה עד צאת הכוכבים שהוא כעשרים דקות אחר השקיעה. (ספר הלכה ב מז נה).
^ ע"פ הסוד טוב לקרוא "קריאת שמע" כשהוא יושב. אבל מי שעייף יכול לעמוד ב"קריאת שמע" כדי להעביר שינה מעיניו (בא"ח וארא טו טז).
^ יקרא קריאת שמע בכוונה באימה ביראה ברתת ובזיע (שו"ע ס"א סע' א).
^ קודם שיקרא קריאת שמע יכוון לקיים מצות עשה מן התורה שנצטווינו לקרוא קריאת שמע פעמים ביום, כמו שכתוב "ודברת בם וכו' בשכבך ובקומך" וכן יכוון לקיים מצוות עשה ליחד את ה' (בא"ח וארא ו) אם לא כיון אפילו במחשבה כנ"ל – לא יצא ידי חובה (שו"ע שם סע' ד).
^ בפסוק "שמע ישראל",כל שתי תיבות יפסיק מעט, ויכוון בהן: שמע ישראל – קבל והבן את ישראל כי ה' הוא אלהינו. ועוד, כי ה' הוא אחד. ועי"ן של "שמע" ודל"ת של "אחד", יכוון במחשבתו באותיות גדולות. ויאריך בדל"ת של "אחד" ויכוון שהקב"ה יחיד בעולמו ומושל בארבע רוחות העולם. ויש מכוונים א' – ה' יחיד בעולמו. ח'- מושל בשבעה רקיעים ובארץ. ד'- מושל בארבע רוחות העולם. יכוון בקריאת שמע לקיים מצות עשה מדאורייתא. אם לא כיוון כלל בפסוק הראשון של קריאת שמע חוזר וקוראו שנית. אמנם לא יחזור מיד עד שיגמור פרשה ראשונה של קריאת שמע עד "ובשעריך" ויחזור ויקרא שוב "שמע ישראל" בכוונה וימשיך "ברוך וכו' "
^ בעת קריאת שמע בבוקר ישים טלית על פניו ויד ימין על הטלית מעל העינים ויש סוד בדבר (בא"ח ועיו"ח שם)
^ ואם לא כיוון – טוב לחזור (בא"ח שם ו). יאמר "ברוך שם וכו' " בלחש אך ישמיע לאוזניו מה שמוציא בפיו. כשאומר "מלכותו" ירכין את ראשו מעט למטה, ויש סוד בדבר (בא"ח וארא יא). נהגו לנשק האצבעות אחרי "ברוך שם וכו' "
^ ויקרא קריאת שמע בטעמים כמו שכתוב בתורה (שוע" ס"א סע' כד).
^ אין בדפוס זה קווים שציין המחבר, אך כוונתו שיזהר להפסיק בין כל שתי מלים שאותיותיהם כפולות כמו בכל לבבכם וכד' (שוע סח סע' ב).
^ לכן מותר ליתן צדקה בפרשה שניה.
^ כשיסיים הש"ץ "ה' אלוקיכם" בקול רם יענו הציבור "אמת" בקול רם והש"ץ יענה עמהם "אמת" בלחש, ואחר כך יחזור ויאמר "ה' אלוקיכם אמת" בקול רם. והציבור אינם חוזרים לומר "אמת", אלא אומרים "ויציב ונכון וקיים וכו' ". יכוון לשמוע "ה' אלוקיכם אמת" מש"ץ והוא יכוון להוציא את הציבור ידי חובה. המתפלל ביחיד , וכן אם מתפלל עם הציבור ועודנו באמצע ק"ש והש"ץ כבר השלים ק"ש, וכן אם הש"ץ אינו יודע להוציא את הרבים ידי חובה, בכל המקרים האלה, כשיגיע ל"ה' אלוקיכם" – יאמר "אמת" בלחש ויכפול בעצמו "ה' אלוקיכם אמת" (בא"ח וארא א).
^ אם נמצא במקום שיכול להפסיק כגון שנמצא בקרבנות וכד' טוב שיאמר כל קריאת שמע, ולפחות יאמר פרשה ראשונה. ואם נמצא במקום שאין יכול להפסיק כגון ברכות "קריאת שמע", יניח ידו על עיניו שיראה כקורא "קריאת שמע" ולא יפורש מן הציבור. (בא"ח וארא יח).


<< | קיצור שולחן ערוך · סימן יח | במהדורה המנוקדת | >>
הלכות תפילת שמונה עשרה
ובו כב סעיפים:
א | ב | ג | ד | ה | ו | ז | ח | ט | י | יא | יב | יג | יד | טו | טז | יז | יח | יט | כ | כא | כב
(א)[עריכה]
זמן תפילת השחר, מצוותה שיתחיל עם הנץ החמה, כדכתיב: "ייראוך עם שמש" (תהלים עב, ה). ובדיעבד אם התפלל לאחר שעלה עמוד השחר, יצא.
ונמשך זמנה עד שליש היום. ואסור להתאחר יותר. ומכל מקום בדיעבד אם עבר והתאחר יותר, אפילו במזיד, יכול להתפלל עד חצות היום; אף על פי שאין לו שכר כתפילה בזמנה, שכר תפילה מיהו איכא.
עבר במזיד עד חצות היום ולא התפלל, אין לו עוד תשלומין, ועליו נאמר: "מעוות לא יוכל לתקן" (קהלת א, טו). ואם שגג או נאנס, יבואר בסימן כ"א.
(ב)[עריכה]
כשמגיע ל"תהילות לאל עליון", יעמוד ויכין את עצמו לתפלת שמונה עשרה. ויסיר כיחו וניעו וכל דבר המבלבל את מחשבתו. וילך שלוש פסיעות לאחוריו, ויאמר: "תהילות לאל עליון" וכו' עד "גאל ישראל", ואז יחזור לפניו שלוש פסיעות, דרך קירוב והגשה למלך.
לא יפסיק בין "גאל ישראל" לשמונה עשרה אפילו לקדיש וקדושה ו"ברכו", מפני שצריך להסמיך גאולה לתפילה. וטוב שיצמצם לגמור ברכת "גאל ישראל" עם הש"ץ בשווה; כי אם יגמור הוא תחילה ואחר כך הש"ץ, יש ספק אם יענה אמן על ברכת הש"ץ או לא. אבל כשהוא גם כן גומר אז את הברכה, ודאי אינו צריך לענות אמן, דאין עונין אמן על ברכת עצמו (ועיין לעיל סימן ו' סעיף י"א).
ובמעריב, כיוון שאין הברכה שלפני השמונה עשרה מסיימת ב"גאל ישראל", מותר להפסיק כמו בשאר מקום בין פרק לפרק.[דרכי הלכה 1]
קודם השמונה עשרה אומר הפסוק: "ה' שפתי תפתח" וגו'. (לא אמר, עיין ביאור הלכה קי"א ד"ה "חוזר ואומר" דנסתפק בזה, ומסקנתו דיצא ידי חובת תפילה ואין צריך לחזור). ואינו הפסק, כי הוא שייך להתפילה. אבל הפסוק "כי שם ה' אקרא" וגו', לא יאמר, כי אם במוסף ובמנחה יאמרו קודם "ה' שפתי תפתח".[דרכי הלכה 2]
(ג)[עריכה]
המתפלל צריך שידע שהשכינה כנגדו, כמו שכתוב: "שפכי כמים לבך נוכח פני ה'". ויעיר הכוונה, ויסיר כל המחשבות הטורדות אותו עד שתישאר מחשבתו וכוונתו זכה בתפילתו.[דרכי הלכה 3] ויחשוב כי אילו היה מדבר לפני מלך בשר ודם, בוודאי היה מסדר דבריו ומכוין בהם יפה לבל יכשל. קל וחומר לפני מלך מלכי המלכים הקב"ה, שצריך לכוין לפניו את מחשבתו. כי לפניו יתברך שמו המחשבה כמו דיבור, וכל המחשבות הוא חוקר.
וקודם התפילה יחשוב מרוממות האל יתברך שמו ושפלות האדם, ויסיר כל תענוגי אדם מליבו.
(ד)[עריכה]
המתפלל צריך שיכוין בליבו פירוש המילות שהוא מוציא בשפתיו, שנאמר: "תכין ליבם תקשיב אזנך". וכבר נדפסו הרבה סידורים עם פירוש בשפת אשכנז, ויכול כל אדם ללמוד ולהבין מה שהוא מתפלל.[דרכי הלכה 4]
ואם אינו יכול לכוין פירוש המילות, לכל הפחות צריך שיחשוב בשעת התפילה בדברים המכניעים את הלב ומכוונים את ליבו לאביו שבשמים.
ואם תבוא לו מחשבה זרה בתוך התפילה, ישתוק וימתין עד שתתבטל המחשבה.
(ה)[עריכה]
יכוין רגליו זה אצל זה כאילו אינן אלא אחת, להידמות למלאכים, שנאמר: "ורגליהם רגל ישרה"; כלומר: רגליהם נראות כרגל אחת. ויכוף ראשו מעט למטה ויסגור עיניו, שלא יסתכל בשום דבר. ואם מתפלל מתוך סידור, לא יסיר עיניו מן הסידור. ויניח ידיו על ליבו, ימינו על שמאלו. ויתפלל בלב שלם, באימה וביראה ובהכנעה, כעני העומד בפתח. ויוציא את המילות בפיו בכוונה ובדקדוק. ויתפלל כל אחד כפי הנוסחא שלו, הן אשכנז הן ספרד וכדומה, כולם יסודתם בהררי קודש. אבל אל יערב תיבות מנוסחא לנוסחא, כי כל נוסחא – תיבותיה מנויות וספורות על פי סודות גדולות, ואין להוסיף או לגרוע.[דרכי הלכה 5]
(ו)[עריכה]
יזהר להתפלל בלחש, רק שהוא בעצמו ישמע מה שהוא אומר, וחברו שבסמוך לו לא ישמע קולו, כמו שנאמר בחנה: "רק שפתיה נעות וקולה לא ישמע".[דרכי הלכה 6]
(ז)[עריכה]
לא יסמוך עצמו על שום דבר אפילו סמיכה כל דהיא.[דרכי הלכה 7] ואם הוא חולה קצת, יכול להתפלל אפילו יושב או שוכב, והוא שיכול לכוין דעתו. ואם אי אפשר לו להתפלל בפיו, מכל מקום יהרהר בליבו.
(ח)[עריכה]
לא יאחז בידו בשעת תפילת שמונה עשרה, רק הסידור או המחזור אם צריך לו. ויש לו לרשום תחילה את המקומות שהוא צריך להתפלל בסידור ובמחזור, שלא יצטרך לחפש באמצע תפילתו.
לא יהיה דבר חוצץ בינו לבין הקיר, שנאמר: "ויסב חזקיה פניו אל הקיר ויתפלל". ולא מקרי חציצה אלא דבר שגבוה עשרה טפחים ורחב ארבעה טפחים, אבל דבר קטן לא חשיב הפסק. ואפילו דבר גדול, אם הוא דבר קבוע, כגון ארון ותיבה, לא חשיב הפסק. ואדם נמי אינו חוצץ.
ובשעת הדחק, בכל עניין אין להקפיד, כיוון שסוגר עיניו או מתפלל מתוך הסידור, שלא תתבטל כוונתו.
וכן לא יתפלל כנגד איזה ציור. ואם יקרה לו להתפלל כנגד בגד או כותל מצוייר, יסגור עיניו.[דרכי הלכה 8] וכנגד מראה (שפיגל) אסור להתפלל אפילו בעינים סגורות.
לא יתפלל במקום פרוץ, כגון בשדה, מפני שכשהוא במקום צניעות, חלה עליו אימת המלך, וליבו נשבר ונכנע. ואם הוא בדרך, מותר לו להתפלל בשדה. ואם אפשר לו, יתפלל בין האילנות.
(ט)[עריכה]
לא יגהק ולא יפהק. (גיהוק היינו מה שלפעמים אדם מוציא מגופו לפיו נפיחה מחמת שבעו כריח המאכל שאכל. ויש אומרים דהיינו שפושט גופו וזרועותיו מחמת כובד. ופיהוק, היינו שפותח מלקוחיו כאדם שרוצה לישן או שעמד משינה). ואם נצטרך לכך מחמת אונסו, יניח ידיו על פיו, שלא יתראה פתיחתו.
וכן אסור לו לרוק. ואם בא לו רוק לתוך פיו ומצטער בו הרבה עד שנטרד מתפילתו, מבליטו לתוך מטפחת או בגד. ואם מאוס לו, יטה לשמאלו וירוק לאחריו. ואם אי אפשר לאחריו, ירוק לשמאלו.[דרכי הלכה 9] ואם אי אפשר לשמאלו, ירוק לימינו.
ואם כינה עוקצתו, ימשמש בבגדיו להסירה, שלא תתבטל כוונתו; אבל לא יסירה בידו.
אם נשמט הטלית מעליו, יכול להחזירו, אפילו נפל רובו. אבל אם נפל כולו, אינו רשאי להתעטף בו, משום דהוי הפסק (ואם מתבלבל על ידי זה מכוונתו, ילבשנו לאחר שיסיים הברכה שעומד בה. מ"ב בשם שו"ע הרב).
ואם נפל ספר לפניו על הארץ ומתוך זה מתבלבל מכוונתו, מותר להגביה בין ברכה לברכה.[דרכי הלכה 10]
כל הדברים האסורים בתוך תפילת שמונה עשרה, אסורים עד לאחר שיפסע הפסיעות (ואך לעניין הפסק יש חילוק, כמו שיתבאר בסעיף י"ד).
(י)[עריכה]
צריך לעמוד בפניו לצד ארץ ישראל, שנאמר: "והתפללו אליך דרך ארצם". ויכוין גם כנגד ירושלים וכנגד המקדש וכנגד בית קדשי הקדשים.[דרכי הלכה 11] ולכן אנו במדינותינו שיושבים במערבה של ארץ ישראל, צריכין לעמוד בפנים לצד מזרח (לא למזרח ממש, אלא לצד קרן מזרחית דרומית. עיין ט"ז ומג"א בשם הלבוש). והיושבים בצפון של ארץ ישראל, פניהם לדרום. והיושבים במזרח, פניהם למערב. והיושבים בדרום, פניהם לצפון. נמצא כל ישראל פונים בתפילותיהם למקום אחד, דהיינו נגד ירושלים ובית קדשי קדשים, ששם שער השמיים, שכל התפילות עולות דרך שם. ולכן נקרא בית המקדש "תלפיות", כמו שכתוב: "כמגדל דוד צוארך בנוי לתלפיות", תל שכל פיות פונים אליו.
אם מתפלל במקום שאינו יכול לכוין לצד שכנגד ארץ ישראל, יכוין ליבו לאביו שבשמיים, שנאמר: "והתפללו אל ה'". ואם עמד כנגד צפון או דרום, ונזכר באמצע שמונה עשרה שאינו עומד כראוי, לא יעקור רגליו, אלא יטה פניו למזרח. ואם אי אפשר לו, או שהוא עומד במערב, יגמור תפילתו כך ויכוין ליבו לבית קדשי קדשים, ולא יעקור רגליו.[דרכי הלכה 12]
וכן אם הוא מתפלל במקום שיש צורות (עבודה זרה) במזרח, יתפלל לצד אחר, אף שאינו מזרח.
(יא)[עריכה]
צריך לכרוע ולהשתחוות ארבע פעמים בשמונה עשרה: בתחילת ברכה ראשונה, ובסופה, ובברכת מודים, בתחילתה ובסופה.
כשאומר "ברוך", כורע בברכיו. וכשאומר "אתה", משתחוה כל כך עד שהקשרים של חוליות השדרה בולטים, וגם ראשו יכוף. וקודם שאומר את השם, זוקף בנחת (על שם שנאמר: "ה' זוקף כפופים"). וכן במודים כורע ומשתחווה, וקודם שאומר את השם, זוקף.[דרכי הלכה 13]
לא ישתחווה יותר מדיי, דהיינו עד שיהיה פיו כנגד החגור, כי זהו דרך יוהרא. וזקן וחולה שמצטער בכריעה, כיוון שהרכין ראשו, דיו.
אסור להוסיף השתחוויות ביתר הברכות, לא בתחילתן ולא בסופן.
(יב)[עריכה]
לאחר השמונה עשרה אומרים "אלהי נצור" וכו'. וקודם "עושה שלום" וכו' כורע ופוסע כך שלוש פסיעות, כעבד הנפטר מרבו.
הפסיעות יהיו בינוניות, ולכל הפחות כדי שיתן אגודל בצד עקב.[דרכי הלכה 14] ולא יפסע פסיעות גסות, ולא יפסע יותר משלוש פסיעות.
פוסע תחילה ברגל שמאל, ואחר כך ברגל ימין, ושוב פוסע ברגל שמאל.
ועודהו בכריעה, הופך פניו לשמאלו, שהוא ימין השכינה, שהיא כנגדו בשעת התפילה ובצאתו מן התפילה, ואומר: "עושה שלום במרומיו"; והופך פניו לימינו, שהוא שמאל השכינה, ואומר: "הוא יעשה שלום עלינו"; ואחר כך משתחווה לפניו ואומר: "ועל כל ישראל ואמרו אמן".[דרכי הלכה 15]
אחר כך זוקף ואומר: "יהי רצון" וכו' "שייבנה בית המקדש" וכו'; כי התפילה היא במקום העבודה, ולכן אנו מתפללים על בניין בית המקדש, שנוכל לעשות את העבודה ממש במהרה בימינו.
והטעם שפוסעין תחילה ברגל שמאל, לפי שדרך הליכות האדם הוא לעקור רגל ימין תחילה; ולכן עוקר כאן שמאל תחילה, להראות כאילו כבד עליו ליפטר מלפני המקום ברוך הוא. ולכן איטר רגל, עוקר תחילה שמאלו, שהוא ימין כל אדם.
(יג)[עריכה]
במקום שכלו הפסיעות, יעמוד ברגליים מכוונות כמו בתפילה. ולא יחזיר פניו למערב. ולא יחזור למקומו, עד שיגיע הש"ץ לקדושה. וכן כשמתפלל ביחידות, יעמוד כשיעור זה.[דרכי הלכה 16] ואם המקום צר ודחוק, וכן כשאומרים פיוטים, חוזר כשמתחיל הש"ץ התפילה.
(יד)[עריכה]
בתפילת שמונה עשרה לא ירמוז בעיניו, ולא יקרוץ בשפתיו, ולא יראה באצבעותיו.[דרכי הלכה 17] ואינו פוסק אפילו לקדיש וקדושה וברכו, אלא ישתוק ויכוין למה שאומרים הש"ץ והציבור, וייחשב לו כעונה לעניין זה שיוצא; ומכל מקום לא נחשב להפסק.
(טו)[עריכה]
אֲבָל בתפילת "אלהי נצור", מותר להפסיק לדברים שמפסיקין באמצע פרק של ברכות קריאת שמע וקריאת שמע (לעיל סי' ט"ז). ומכל מקום, אם אפשר לו, יאמר תחילה "יהיו לרצון" וגו'. ואם אפשר עוד, יפסע גם כן שלוש פסיעות. ויש נוהגין לומר מיד לאחר המברך את עמו ישראל בשלום את הפסוק "יהיו לרצון" וגו', ואומרים "אלהי נצור", ופעם שנית "יהיו לרצון" וגו'. וכן נכון לעשות. ונראה לי[דרכי הלכה 18] דבעניין זה מותרין להפסיק בתפילת "אלהי נצור" לענות כל אמן.
יש אומרים, דקודם שאומר את הפסוק "יהיו לרצון", טוב לומר פסוק אחד מן התורה או מנביאים או מכתובים המתחיל באות כהתחלת שמו ומסיים באות כמו סיום שמו (אליהו רבה בשם ב"י). ונראה לי דהאומר "יהיו לרצון" שני פעמים, לא יאמרו אלא קודם "יהיו לרצון" השני.
(טז)[עריכה]
כבר נתבאר בסימן י"ב ס"ג דאם מרגיש בעצמו אפילו קצת הרגשה לצרכיו, אסור לו להתפלל עד שינקה את עצמו. ומכל שכן לתפילת שמונה עשרה, שאסור לו לעמוד להתפלל כשהוא מרגיש קצת לצרכיו, עד שינקה את עצמו.
ואולם אם מתחילה לא הרגיש כלל, ואחר כך באמצע תפילת ש"ע הרגיש שהוא צריך לצרכיו בין לגדולים בין לקטנים, יעצור את עצמו עד שיגמור השמונה עשרה, ולא יפסיק. אפילו אם ההרגשה היא גדולה, מכל מקום יעצור את עצמו כל זמן שיכול, ולא יפסיק לצאת באמצע שמונה עשרה עד לאחר שסיים "המברך את עמו ישראל בשלום".[דרכי הלכה 19]
(יז)[עריכה]
הרגיש שיוצא ממנו רוח מלמטה ואי אפשר לו לעצור, אם מתפלל בביתו, הולך לאחוריו ארבע אמות או לצדדין, ומוציא הרוח, וממתין עד שיכלה הריח, וחוזר למקומו ואומר: "רבון העולמים, יצרתנו נקבים נקבים, חלולים חלולים. גלוי וידוע לפניך חרפתנו וכלימתנו; חרפה וכלימה בחיינו, רמה ותולעה במותנו". וגומר תפילתו.
ואם יצא ממנו הרוח במקומו לאונסו, וכן אם מתפלל בציבור, שיתבייש אם יתרחק לאחוריו, אינו צריך להרחיק את עצמו, וגם לא יאמר הרבון, אלא ימתין עד שיכלה הריח וגומר תפלתו.[דרכי הלכה 20]
(יח)[עריכה]
אסור לישב בתוך ארבע אמות של המתפלל תפילת שמונה עשרה, בין מלפניו בין מלאחריו בין מן הצדדין. ואם היושב עוסק גם כן במה דשייך לסדר התפילה, מותר. ויש מקילין, דאפילו אינו עוסק בענייני תפילה, אלא שלומד תורה בפיו, אינו צריך להתרחק. והירא דבר ה' לא ישב לפני המתפלל תפילת שמונה עשרה כמלוא עיניו, אפילו אומר קריאת שמע. אבל לאחריו ולצדדין אין להקפיד. ולעמוד מותר בכל עניין, אפילו לפניו.
(יט)[עריכה]
אם זה היושב הוא אדם חלוש, אין למחות לו.
(כ)[עריכה]
אם זה היושב ישב קודם, ואחר כך בא זה ועמד להתפלל מצידו או מלפניו, שנמצא זה היושב לאחריו, אינו צריך לעמוד, כיון שזה בא בגבולו. אבל עמד להתפלל לאחריו, שנמצא היושב לפניו, יש לו ליזהר ולעמוד.
וכל זה כשמתפלל בביתו. אבל אם מתפלל בבית המיוחד למניין קבוע, ומכל שכן בבית הכנסת המיוחד לכל אדם להתפלל שם, אפילו ישב הוא קודם, צריך לעמוד, כיוון שהמקום מיוחד לתפילה לכל איש.
(כא)[עריכה]
אסור לעבור בתוך ארבע אמות לפני המתפלל תפילת שמונה עשרה. ולכן, אם אחד התפלל וגמר תפילתו, ואחד עומד לאחריו ומתפלל ועדיין לא גמר, אל יפסיע זה שלפניו את הפסיעות, שנמצא כעובר לפני המתפלל. ולעבור מן הצדדין, ומכל שכן לאחריו, מותר.[דרכי הלכה 21]
(כב)[עריכה]
שיכור, אם אינו יכול לדבר לפני אדם גדול ונכבד, אסור לו להתפלל. ואם עבר והתפלל, תפילתו תועבה, וצריך לחזור ולהתפלל כשיסור יינו מעליו. ואם עבר זמן תפילה, משלים אותה בתפילה שלאחריה, כדין שוגג ואונס לקמן סימן כ"א.

דרכי הלכה[עריכה]
הערות הרב מרדכי אליהו ע"פ מרן השו"ע, בן איש חי וכף החיים
^ אנו לא מפסיקים בין "גאל ישראל" ל"תפילת י"ח " של שחרית לענות על "קדיש" "קדושה" או "ברכו" בכל מקרה. ואין עונים שום "אמן", אף לא על ברכת "גאל ישראל" (באח שמות ט). ולפני תפילת י"ח של ערבית אומרים: "שומר עמו ישראל לעד. אמן" ועונים על "קדיש" "קדושה" "ברכו" וכדו', אבל לא על "אמן" של ברכות (בא"ח פיקודי ה).
^ לפני עמידה של מוסף ומנחה אין אומרים "כי שם ה' אקרא".
^ התפילה במקום קורבן, ומחשבה פסולה פוסלת בקרבנות (שו"ע צח סע' ד).
^ יש לכוון בכל התפילה ולהתאמץ לפחות בג' ראשונות. אם לא כיוון בברכה ראשונה לא יצא ידי חובה וצריך לחזור ולהתפלל פעם שניה, אך מחשש שמא לא יכוון גם בפעם השניה, לא יחזור להתפלל (שו"ע קא סע' א).
^ יתפלל בנוסח התפילה שמקובל לו מאבותיו אע"פ שהציבור מתפלל בנוסח אחר. כשיש ציבור מעורב בנוסחים שונים, יתפלל החזן בנוסח התפילה שהוא רגיל בו, וכל אחד יתפלל כמנהגו. אומנם אם יש נוסח קבוע באותו מקום או שכל הציבור מתפלל בנוסח מסוים – יתפלל החזן בציבור באותו נוסח קבוע, ובתפילת הלחש יתפלל כמנהגו (אחרונים).
^ לפי הזהר הקדוש יש להיזהר שאפילו לאוזניו לא ישמיע (בא"ח משפטים א).
^ דם שליח הציבור לא ישען על שום דבר.
^ כנגד ציור בולט לא יתפלל אפילו בעינים עצומות. וכנגד ציור לא בולט יעצום עיניו ויתפלל. אמנם לכתחילה לא יעמוד מול שום ציור (בא"ח יתרו יד).
^ בימינו אנשים מקפידים כשיורקים על ידם, ולכן אם בא לו רוק באמצע התפילה ימתין מעט, יצא לחוץ, ירקנו בכיור וכד' ויחזור למקומו ולתפילתו.
^ וכן יעשה אם נפלה כל טליתו.
^ אם מתפלל בחו"ל יכוון פניו כנגד ארץ ישראל, ויכוון גם את ליבו לירושלים למקדש ולקודש הקודשים. אם מתפלל בארץ ישראל יכוון פניו לירושלים ויכוון גם למקדש ולקודש הקודשים. היה עומד בירושלים יכוון פניו למקדש ויכוון גם לבית קודשי הקודשים (שו"ע צד א, בא"ח יתרו א).
^ אם נזכר באמצע שמונה עשרה שאינו מתפלל לכיוון הראוי, ישנה מקומו אפילו באמצע תפילת י"ח. אמנם אם מתפלל ביחיד בביתו, לא יזוז ממקומו ויכוון ליבו לקודש הקודשים (בא"ח יתרו א)
^ צריך לעשות שתי כריעות ושתי זקיפות בעת שמשתחווה בעמידה. כיצד? כשאומר "ברוך" יכוף את גופו], וכשאומר "אתה" יכוף את ראשו, וכשיאמר "ה' " יזקוף שתי זקיפות, קודם את גופו ואחר כך גם את ראשו. גם "במודים" כשיאמר "מודים אנחנו לך" יכוף את גופו ואחר כך גם את ראשו (בא"ח בשלח ו כא, כה"ח קיג כא משם סידור הרש"ש).
^ אם עומד במקום צפוף יפסע לאחוריו ג' פסיעות צמודות. אמנם לכתחילה ישתדל לפסוע ג' פסיעות עקב בצד אגודל (בא"ח בשלח כד).
^ יכרע ויפסע ג' פסיעות לאחוריו בכריעה אחת והפסיעות תהיינה עקב בצד אגודל, ויעקור רגל שמאל תחילה. לפני שיזקוף יפנה לשמאלו ויאמר: "עושה שלום במרומיו", יזקוף, יפנה לימינו, יכרע שוב ויאמר: "הוא ברחמיו יעשה שלום עלינו". יזקוף ויכרע לפניו ויאמר: "ועל כל עמו ישראל" ויזקוף. ואם יש אחריו מי שלא גמר תפילתו, ימתין עד שיסיים חברו,ואחר כך יפסע לאחריו.
^ כשמתפלל ביחיד יש אומרים שמספיק להמתין זמן הילוך ד' אמות ואח"כ יחזור למקומו. (בא"ח בשלח כד).
^ אם תינוק או משהו אחר מפריע לו – ירמוז להשתיקו בי ברכה לברכה. (בא"ח יתרו יג).
^ אחרי יהיו לרצון הראשון יכול לענות "אמן" "קדיש" "קדושה" ו"ברכו" אע"פ שלא עקר רגליו (בא"ח בשלח כד).
^ אם מרגיש צורך גדול לנקביו, יפסיק בשתיקה ,ילך וינקה עצמו ויחזור לתפילתו (בא"ח משפטים ג).
^ אם יצא ממנו ריח רע אסור בתורה תפילה וברכות, ואם יש ריח רע מאדם אחר, מותר בתורה ואסור בתפילה וברכות, בכל מקרה אין אנו נוהגים לומר בקשה זו.
^ הזוהר מחמיר להתרחק מהמתפלל לפניו כמלא עיניו, להתרחק גם במתפלל מצידו. אמנם לצורך מצווה כגון כהן ההולך לברכת כוהנים וכד' –מותר (בא"ח יתרו ז).


<< | קיצור שולחן ערוך · סימן יט | במהדורה המנוקדת | >>
דיני משיב הרוח וטל ומטר ויעלה ויבא ועננו
ובו יד סעיפים:
א | ב | ג | ד | ה | ו | ז | ח | ט | י | יא | יב | יג | יד
(א)[עריכה]
בחורף אומרים "משיב הרוח ומוריד הגשם". ומתחילין במוסף של שמיני עצרת. והשמש מכריז מקודם: "משיב הרוח ומוריד הגשם". ואם לא הכריז, אין אומרים אותו אז בתפילת המוסף שבלחש.
וחולה שמתפלל ביחידות בביתו, וכן בני הכפרים שאין להם מנין, ימתינו בתפלת מוסף עד השעה שבוודאי התפללו בעיירות מוסף, ואז יתפללו גם המה מוסף ויאמרוהו.
ואומרים אותו עד מוסף יום ראשון של פסח. דהיינו שהציבור, גם הש"ץ, אומרים אותו עוד בתפילת הלחש; ובחזרת תפילת הש"ץ פוסק מלאמרו. ושוב גם הציבור אין אומרים במנחה, כיוון שכבר שמעו מהש"ץ שפסק מלאמרו.
ומי שמתפלל ביחידות, יקדים להתפלל אז תפילת המוסף בכדי שעדיין לא פסק הש"ץ מלאומרו בעיירות, כי מי שהוא מתפלל לאחר שכבר פסק הש"ץ לאומרו במוסף, אינו אומר עוד.
יש מקומות שאומרים בקיץ: "משיב הרוח ומוריד הטל". ויכריז כן השמש קודם מוסף יום א' של פסח. ואז מתחילין לומר כן גם בלחש במוסף, ופוסקין מלומר מוריד הגשם.[דרכי הלכה 1]
(ב)[עריכה]
טעה ולא אמר: "משיב הרוח ומוריד הגשם", אם נזכר קודם שאמר הברכה "מחיה המתים", אומרו במקום שנזכר, רק שלא יהא באמצע עניין. כגון אם נזכר לאחר שאמר "ומקיים אמונתו", אומר גם כן "לישני עפר", ואומר "משיב הרוח" וכו' "מי כמוך" וכו'. ואם רוצה, יכול לומר לגמרי, "משיב הרוח ומוריד הגשם מכלכל חיים" וכו'.
אבל אם לא נזכר עד לאחר שסיים הברכה "מחיה המתים", צריך לחזור[דרכי הלכה 2] לראש תפלת שמונה עשרה. (ולא סגי שיתחיל "אתה גיבור", כי שלוש ברכות הראשונות כחדא חשיבי לעניין זה, שאם סיים הברכה שלא כהוגן, צריך לחזור לראש התפילה). טעה במעריב של פסח או בשחרית או במוסף, ולא אמרו, אין צריך לחזור.
(ג)[עריכה]
יש מקומות שאומרים בקיץ "משיב הרוח ומוריד הטל".[דרכי הלכה 3] ואם טעה ואמר כן גם בחורף, אם לא נזכר עד לאחר שאמר "ברוך אתה ה'", גומר הברכה "מחיה המתים"; ואין צריך לחזור בשביל הזכרת גשם, כיון שכבר זכר טל. ואך אם נזכר מקודם שאמר את השם, אומר במקום דסלקא עניינא: "מוריד הגשם".
(ד)[עריכה]
אם טעה בקיץ ואמר: "משיב הרוח ומוריד הגשם", אם נזכר קודם שאמר הברכה "מחיה המתים", חוזר ומתחיל "אתה גיבור" וכו'.[דרכי הלכה 4] (ואין זאת מדין חזרה, אלא כדי שתהא הברכה ניכרת שאינו אומר בה "משיב הרוח ומוריד הגשם").
אבל אם לא נזכר עד לאחר שסיים "מחיה המתים", חוזר לראש התפילה.
אם לא אמר רק "משיב הרוח" ולא אמר "מוריד הגשם" (בקיץ), אינו מזיק כלל, ואומר: "מכלכל חיים" וכו'.
אם טעה במעריב או בשחרית של שמיני עצרת ואמרו, אין צריך לחזור לראש.
(ה)[עריכה]
מתחילין לומר "טל ומטר" בתפילת ערבית של יום שישים לאחר תקופת תשרי, והוא ביום ד' או ביום ה' לחדש דצמבר (משנת תר"ס 1900 ה' או ו' לדצמבר). ואומרים עד פסח.[דרכי הלכה 5] (והיינו בחוץ לארץ. אבל בארץ ישראל מתחילין בערבית של ליל ז' במרחשוון).
(ו)[עריכה]
אם טעה ולא אמר "טל ומטר", אם נזכר קודם שסיים הברכה "מברך השנים", אומר שם "ותן טל ומטר לברכה על פני האדמה ושבענו" וכו', וחותם כראוי. ואם לא נזכר עד לאחר שחתם הברכה, מתפלל להלן; ובתוך ברכת "שמע קולנו", אחר "ריקם אל תשיבנו", אומר: "ותן טל ומטר לברכה כי אתה שומע" וכו'.
ואפילו אם לא נזכר אז רק אחר שאמר "ברוך אתה", כל שלא אמר עדיין את השם, יכול לומר "ותן טל ומטר לברכה כי אתה שומע" וכו'. אבל אם לא נזכר עד לאחר שסיים הברכה "שומע תפילה", חוזר ומתחיל "ברך עלינו" וכו'.
ואם לא נזכר עד לאחר שאמר את הפסוק "יהיו לרצון" וגו', חוזר לראש התפילה.[דרכי הלכה 6]
(ז)[עריכה]
טעה בקיץ ואמר "טל ומטר", חוזר ומתחיל "ברך עלינו". ואם לא נזכר עד לאחר שאמר את הפסוק "יהיו לרצון", חוזר לראש התפילה.[דרכי הלכה 7]
(ח)[עריכה]
אם נסתפק לו אם אמר "משיב הרוח" או לא אמר, אם הוא לאחר שלושים יום, שכבר התפלל תשעים פעמים כראוי, חזקתו שגם עתה התפלל כהרגל שלו כראוי. אבל בתוך שלושים יום, צריך לחזור ולהתפלל. וכן ב"טל ומטר", אם מסתפק לו לאחר שכבר התפלל תשעים תפילות כראוי, מוקמינן אחזקתיה שגם עתה התפלל כראוי. וקודם לכן, צריך לחזור ולהתפלל.[דרכי הלכה 8]
(ט)[עריכה]
טעה במעריב ליל ראשון של פסח והתפלל תפלת שמונה עשרה של חול, ונזכר לאחר שהתחיל "ברך עלינו", שהדין הוא שצריך לסיים כל אותה ברכה (כמו שנתבאר לקמן סימן ע"ו), אינו אומר "טל ומטר", כיון שגם הציבור אינם אומרים.
ואם חלה השאלה (הוא יום התחלת לשאול טל ומטר) ביום שבת, וטעה והתפלל של חול, והתחיל "ברך עלינו" גם כן, אינו אומר "טל ומטר", כיוון שהציבור עדיין לא התחילו. והיחיד נגרר תמיד אחר הציבור.
(י)[עריכה]
שכח "יעלה ויבוא" בראש חודש בשחרית או במנחה, ובחול המועד בין בשחרית בין במנחה בין במעריב. אם נזכר קודם שאמר "יהיו לרצון", חוזר ומתחיל "רצה".
ואפילו אם נזכר קודם שהתחיל "מודים", כיון שסיים ברכת "המחזיר שכינתו לציון", צריך להתחיל "רצה"[דרכי הלכה 9] (כמו שנתבאר ב"משיב הרוח"). אך אם נזכר קודם ברכת "המחזיר שכינתו לציון", אומרו שם, ומסיים "ותחזינה עינינו" וכו'.
ואם לא נזכר עד לאחר "יהיו לרצון" וגו', חוזר לראש התפלה.
ובראש חודש אם שכח "יעלה ויבוא" במעריב, בין שראש חודש הוא ב' ימים, בין שאינו אלא יום אחד, כיוון שאמר "ברוך אתה ה'" והזכיר את השם, שוב אינו חוזר, אלא מסיים "המחזיר שכינתו לציון" וגומר תפלתו. והטעם בזה, מפני שלא היו מקדשין את החודש בלילה.
(יא)[עריכה]
שכח בראש חודש או בחול המועד "יעלה ויבוא" בשחרית, אף על פי שלא נזכר עד לאחר שהתפלל מוסף (שכבר זכר של ראש חודש ושל חול המועד), מכל מקום צריך לחזור[דרכי הלכה 10] ולהתפלל שחרית. ואם עבר זמנה, ישלימנה בתפילת המנחה (עיין שערי תשובה סימן ק"ח ס"ק י"ב), כדלקמן סימן כ"א סעיף ד'. ועיין לקמן סימן כ' סעיף י'.
(יב)[עריכה]
בכל מקום שהוא צריך לחזור ולהתפלל, צריך להמתין כדי הילוך ארבע אמות.
(יג)[עריכה]
ש"ץ שטעה בתפילת הלחש, אינו חוזר ומתפלל שנית, מפני טורח הצבור, אלא סומך על התפילה שיתפלל בקול רם. (ולכן לאחר חזרת התפילה יאמר "אלהי נצור" וכו' ויפסיע ג' פסיעות). אך אם טעה בשלוש ברכות ראשונות, ונזכר קודם שהשלים תפילתו בעניין שלא יהא בחזרתו טורח הציבור, יחזור.
(יד)[עריכה]
ביום התענית, בין בתענית ציבור בין בתענית יחיד, אומרים בתפילת המנחה[דרכי הלכה 11] בברכת "שמע קולנו", "עננו". וכשמגיע ל"בכל עת צרה וצוקה", יסיים "כי אתה שומע" וכו'.
ואם שכח מלומר "עננו", אם לא נזכר עד לאחר שאמר את השם מברכת "שומע תפילה", אינו חוזר ואומרו, אלא לאחר שגמר כל התפילה, לאחר "אלהי נצור" קודם שיעקור רגליו, אומרו עד "בכל עת צרה וצוקה", ומסיים "יהיו לרצון" וכו'.
ואם לא נזכר עד לאחר שעקר רגליו, אינו אומרו עוד כלל.
דרכי הלכה[עריכה]
הערות הרב מרדכי אליהו ע"פ מרן השו"ע, בן איש חי וכף החיים
^ נוהגים לומר לפני מוסף בסוכות ובפסח "פיוט" לגשם או לטל. ואין השמש מכריז. ואף אם לא אמרו הפיוט ולא הכריז השמש יאמרו הש"ץ והציבור בתפילת מוסף "משיב הרוח" בחורף "מוריד הטל" בקיץ. ויאמרוהו גם בתפילת לחש וגם בחזרה (כה"ח קיד ס"ק ו יד).
^ למנהגנו שאומרים "מוריד הטל" בקיץ, אם שכח בחורף לומר "משיב הרוח ומוריד הגשם" ואמר מוריד הטל "אינו חוזר" (שו"ע קיד סע ה). אם נזכר שטעה לפני שסיים את ברכת "מחיה המתים", יחזור ויתחיל "אתה גיבור" ויאמר "משיב הרוח ומוריד הגשם". אם נזכר אחרי שאמר כבר מילת ה' של ברכת "מחיה המתים" אין מחזירין אותו (שו"ע קיד ה ונו"כ).
^ אנו אומרים בקיץ "מוריד הטל".
^ אם טעה ואמר "משיב הרוח ומוריד הגשם" ונזכר אחר שאמר "ברוך אתה ה' " ועדיין לא אמר "מחיה מתים" יאמר למדני חוקך, ויחזור לראש ויש אומרים שיחזור ל"אתה גיבור". אם סיים "מחיה המתים" ולא התחיל "אתה קדוש" יש אומרים שיחזור לראש ויש אומרים שיחזור ל"אתה גיבור" וכן נוהגים (כה"ח קיד ס"ק כז כח).
^ בארץ ישראל מתחילים בליל ז' בחשוון לומר "ברך עלינו" "ותן טל ומטר לברכה". בקיץ אומרים "ברכנו" החל ממוצאי יום טוב ראשון של פסח (שו"ע קיז סע' א).
^ טעה ואמר בחורף "ברכנו" ונזכר בתוך הברכה ממתין מעט וחוזר ומתחיל "ברך עלינו". אם נזכר אחר שאמר "מברך השנים" יאמר במקום "ותן טל ומטר לברכה". ואם התחיל "תקע" ימשיך להתפלל ויאמר "ותן טל ומטר לברכה" ב"שמע קולנו" . וכן יאמר אם נזכר אחר שאמר "שומע תפילה". אבל אם התחיל "רצה" חוזר ל"ברך עלינו" וממשיך "תקע" וכו' עד הסוף. ואם אמר "יהיו לרצון" השני חוזר לראש התפילה. ואם אמר "ברוך אתה ה' " וטרם סיים "מברך השנים" או "שומע תפילה" – יאמר "למדני חוקך", ואחר כך "ותן טל ומטר לברכה" "ברוך אתה ה' מברך השנים" או "ברוך אתה ה' שומע תפילה" (בא"ח בשלח יח).
^ טעה בקיץ ואמר "ברך עלינו" – אם נזכר באמצע, מפסיק קצת זמן "כדי הילוך ארבע אמות", וחוזר ל"ברכנו". אם אמר ברוך אתה ה' " יאמר "למדני חוקך" וחוזר ל"ברכנו". אם אמר "מברך השנים" חוזר ל"ברכנו". וכן בכל מקום שנזכר – חוזר ל"ברכנו". אם הגיע ל"יהיו לרצון" האחרון חוזר לתחילת שמונה עשרה (בא"ח בשלח יח).
^ אם הרגיל את עצמו תשעים פעם לומר כדרך הנכונה ונסתפק לו אם טעה, אינו חוזר (שו"ע קיד סע' ט).
^ אם לא התחיל "מודים" – דינו כאילו לא סיים ברכה, ויכול לומר שם "יעלה ויבוא" (בא"ח ש"ש ויקרא יב).
^ אם נזכר אחרי מוסף – לא יתפלל שוב שחרית, אלא מנחה שתים (בא"ח ויקרא יג).
^ אנו אומרים "עננו" גם בשחרית. אם שכח לומר "עננו" יאמרנו לפני יהיו לרצון השני (שו"ע תקסה סע' ב ג. דיני ש"ץ עיין לקמן סימן כ סע יח).


<< | קיצור שולחן ערוך · סימן כ | במהדורה המנוקדת | >>
דיני חזרת תפילת הש"ץ
ובו י"ב סעיפים:
א | ב | ג | ד | ה | ו | ז | ח | ט | י | יא | יב | יג | יד | טו | טז | יז
(א)[עריכה]
כשפוסע השליח צבור מתפילה שבלחש, עומד במקומו כשיעור הילוך ד' אמות, וחוזר למקומו ואומר בלחש "ה' שפתי תפתח" וגו',[דרכי הלכה 1] ומתחיל בקול "ברוך אתה" וכו'. וכל אחד יזהר לשתוק אז ולשמוע היטב ולכוין מה שהוא אומר, ולומר "ברוך הוא וברוך שמו" ו"אמן" על כל ברכה כראוי. ואפילו ללמוד אסור בשעה שהשליח צבור חוזר התפילה, ואין צריך לומר שצריכין ליזהר משיחה בטילה.
ומי שנקל לו יש לו לעמוד כמו שהוא בעצמו מתפלל שמונה עשרה, או בעינים עצומות, או לראות תוך הסידור מה שאומר השליח צבור.
קצת נוהגין שלאחר קדושה חולצין תפילין של רש"י ומניחין תפילין דרבנו תם. ועושין שלא כדין.[דרכי הלכה 2]
(ב)[עריכה]
בחזרת תפילת השליח צבור, כיוון שהשליח צבור כבר התפלל בפני עצמו בלחש, ואינו חוזר את התפילה רק בשביל השומעים, ולכן צריכין שיהיו דווקא תשעה שומעין ועונין, שלא תהיינה ברכותיו לבטלה.[דרכי הלכה 3] ולכן כשיש מניין מצומצם, צריכין להשגיח שלא יתחיל השליח צבור חזרת התפילה עד שיגמרו כולן תפילותיהן, שיוכלו לענות.
(ג)[עריכה]
השליח צבור צריך ליזהר, כשהוא מסיים ברכה אחת, שלא להתחיל ברכה שניה, עד לאחר שאמרו רוב הציבור "אמן". ואם התחיל תיכף ברכה אחרת, כגון שסיים "מגן אברהם" והתחיל מיד "אתה גיבור", אזי כיוון שהתחיל לומר "אתה גיבור", שוב אין אומרים "אמן", ועונש ביטול אמן אז הוא עליו.
(ד)[עריכה]
בקדושה יזהר כל אחד לכוין רגליו, שיהיו שתיהן ביחד, כאלו היו רגל אחת (כמו שכתוב: "ורגליהם רגל ישרה"). וכשאומרים "קדוש קדוש קדוש", וכן "ברוך" ו"ימלוך", מרים גופו ועקבו למעלה. ונוהגין לישא העיניים למרום. וטוב שתהיינה סגורות.[דרכי הלכה 4]
(ה)[עריכה]
כשמגיע השליח צבור ל"מודים", משתחווים כל הקהל ואומרים מודים דרבנן כולו בהשתחוויה.[דרכי הלכה 5] ומי שהוא עומד בתפילת שמונה עשרה ושומע שהשליח צבור הגיע ל"מודים", אם הוא עומד באמצע ברכה, משתחווה גם כן.[דרכי הלכה 6] אבל אם עומד בתחילת ברכה או בסוף ברכה, לא ישתחווה, משום דאסור להוסיף השתחוויות בתחילת ברכה או בסוף ברכה, על אותן שאמרו רבותינו זכרונם לברכה.
(ו)[עריכה]
קודם שאומר "שים שלום", אומר[דרכי הלכה 7] "אלהינו ואלהי אבותינו ברכנו" וכו'. וכשאומר "וישמרך" אומרים הקהל "כן יהי רצון", ולא יאמרו "אמן". וכן כשאומר "ויחנך" ו"שלום". ואין אומרים אותו רק בשחרית ובמוסף, ולא במנחה, רק בתענית צבור, שאומרים גם במנחה "שים שלום", אז אומר השליח צבור גם "אלהינו ואלהי אבותינו". ואין אומרים אותו בבית אבל, ולא בתשעה באב בשחרית.[דרכי הלכה 8]
(הערת המעתיק: ובארץ ישראל נוהגין הכהנים לישא כפיהם).
(ז)[עריכה]
לאחר שגומר השליח צבור התפילה, יאמר בלחש[דרכי הלכה 9] "יהיו לרצון" וגו'. אבל לפסוע שלוש פסיעות אינו צריך, שסומך על הפסיעות שבסוף הקדיש שלם.
(ח)[עריכה]
בתענית צבור, ויש בבית הכנסת עשרה[דרכי הלכה 10] שמתענים ומשלימים, אומר השליח צבור בשחרית ובמנחה "עננו" קודם "רפאנו". ואם טעה ולא אמרו, אם נזכר קודם שאמר את השם מן הברכה "רופא חולי", חוזר ואומר "עננו" ו"רפאנו". אבל אם לא נזכר עד לאחר שאמר את השם, גומר הברכה "רופא חולי עמו ישראל", ואומר "עננו" בתוך ברכת "שומע תפילה", וחותם "שומע תפילה" כמו יחיד. ואם שכחו גם שם, אומרו לאחר סיום התפילה בלא חתימה.
(ט)[עריכה]
אין אומרים תפילת שמונה עשרה בקול, אלא אם כן יש לכל הפחות שישה אנשים, שהם רוב מניין, שהתפללו עתה. אבל אם אין שישה אנשים שהתפללו עתה, אין אומרים כל השמונה עשרה בקול; אלא אחד אומר עד "האל הקדוש" בקול, ואומרים קדושה, וגומר תפילתו בלחש.[דרכי הלכה 11]
(י)[עריכה]
כל מקום שהיחיד אם טעה חוזר ומתפלל, כמו כן השליח צבור בחזרת התפילה, אם טעה - חוזר ומתפלל. חוץ משחרית של ראש חדש וחול המועד,[דרכי הלכה 12] שאם שכח ולא אמר "יעלה ויבוא", ולא נזכר עד שהשלים תפילתו, אין מחזירין אותו; כי משום טורח הציבור, סמכינן על מה שיזכיר בתפילת המוסף. אבל אם נזכר קודם שהשלים תפילתו, חוזר ל"רצה", ואין בזה טורח הציבור.
(יא)[עריכה]
חיוב על האדם לומר קדושה עם הציבור. וגם "אמן" שלאחר "האל הקדוש" ושלאחר "שומע תפילה" הוא גם כן חיוב כמו קדושה.[דרכי הלכה 13] וכן הקדישים שאומר השליח ציבור, חיוב הוא לענות עליהם. וכן ב"מודים", הוא חייב לשחות עם הציבור.
ולכן, אם נתאחר לבוא לבית הכנסת, באופן שאינו יכול להתפלל עם הציבור, והוא מוכרח להתפלל ביחידות, אם אין השעה עוברת, צריך להשגיח שלא יתפלל שמונה עשרה בשעה שיפסיד מלענות אחד מדברים אלו, אלא ימתין עד שיענה, ואחר כך יתפלל שמונה עשרה. אבל אל ימתין בין "גאל ישראל" לתפילת שמונה עשרה, דהא צריך להסמיך גאולה לתפילה ואסור להפסיק ביניהם; אלא ימתין קודם "שירה חדשה".
(יב)[עריכה]
יחיד העומד בתפילת שמונה עשרה, וכשהוא מסיים "מחיה המתים" אומרים הציבור קדושת "ובא לציון" או קדושת "יוצר", אינו אומר עמהם "קדוש", לפי שאין הקדושות שוות. אבל אם הציבור אומרים קדושת מוסף, אף על פי שהוא מתפלל שחרית, עונה עמהם "קדוש" וכו', וכן בהיפוך; דקדושת שחרית וקדושת מוסף שוות הן.[דרכי הלכה 14]

דרכי הלכה[עריכה]
הערות הרב מרדכי אליהו ע"פ מרן השו"ע, בן איש חי וכף החיים
^ שליח ציבור שמתחיל חזרת הש"ץ יאמר "ה' שפתי תפתח" בקול רם כרגיל.
^ מי שמניח תפילין של רש"י ור"ת , טוב שיניח שניהם ביחד. ואם מניחם זה אחר זה יניח את ר"ת אחרי "קדיש" תתקבל ויקרא "קריאת שמע", "קדש", "והיה כי יביאך" וכו' (עי' שו"ע לד סע' ב).
^ אם עין תשעה שמכוונים - קרוב להיות שברכותיו לבטלה. ולכן כל אדם יעשה עצמו כאילו אין תשעה זולתו, ויכוון לברכת החזן (לשון השו"ע קכ"ד ד).
^ המתפלל צריך שיתן עיניו למטה וליבו למעלה (עי' שו"ע צה סע' ב).
^ ואנו נוהגים שמרכינים את הראש עד "אלוקי כל בשר" (עיין בא"ח תרומה ט"ו ועיו"ח שם וכה"ח קכ"ד ס"ק י). ויש להזהר לענות "אמן" אחרי ברכת "המחזיר שכינתו לציון" טרם שיתחילו "מודים דרבנן" (בא"ח שם).
^ ולא יאמר "מודים אנחנו לך" (עי' שו"ע קט סע' א וכה"ח ס"ק כג). אבל אחרי "יהיו לרצון" הראשון יפסיק, ישתחווה ויאמר "מודים אנחנו לך" עם הציבור (בא"ח בשלח כב).
^ אם אין כוהנים.
^ כללו של דבר מקום שאם היו כוהנים היו נושאים כפיהם, אומרים "אלוקינו ואלוקי אבותינו" , ויש נוהגים לישא כפים גם בבית אבל וגם בט' באב לפיכך אם אין כהנים, יאמר "אלוקינו ואלוקי אבותינו" (כה"ח קכח ס"ק רסב, בא"ח תצוה כה). וכן במנחת תענית אם מתפללים מנחה קטנה ישאו כפים אם יש כהנים שמתענים, ואם לאו יאמרו "אלוקינו ואלוקי אבותינו" (שו"ע קכט סע' א תקסו סע ח).
^ שליח הציבור יאמר "יהיו לרצון" בקול רם כרגיל (עי' שו"ע קכב סע' א).
^ בתענית ציבור אם יש שבעה שמתענים יאמר השליח ציבור "עננו" (עי' שו"ע תקסו סע' ג' כה"ח שם סק לב).
^ יאמר אחרי "קדושה" את ברכת ה"אל הקדוש" ואחריה ימשיך בלחש (כה"ח קכד סק י).
^ אם טעה הש"ץ בשבת וביום טוב והתפלל בשחרית תפילת חול, לא יסמוך על מוסף אלא יחזור ויתפלל תפילת שחרית של שבת ויום טוב (עיין ס' קכו סע' ג).
^ כבר נתבאר לעיל ש"אמן" של "שומע תפילה" ו"האל הקדוש" אינם חיוב כמו "קדושה", אומנם לכתחילה מהיות טוב ימתין לשומעם ואח"כ יתפלל שמונה עשרה, או יתפלל יחד עם הש"ץ (עי' כה"ח קט סקי ב).
^ לדעת הפר"ח והבא"ח אין עונים אלא רק לאותה תפילה שעומד בה. לא קדושת שחרית במוסף ולא קדושת מוסף בשחרית (שו"ע קט סע' ג וכה"ח שם סק לב).


<< | קיצור שולחן ערוך · סימן כא | במהדורה המנוקדת | >>
מי שלא התפלל היאך ישלימנה
ובו י' סעיפים:
(א)[עריכה]
כבר נתבאר בסימן י"ח, שאם עבר זמן תפילה במזיד, אין לו תשלומין. אבל אם מחמת שגגה או אונס לא התפלל, או שטעה בתפילתו בדבר שצריך לחזור ולהתפלל, יכול להשלימה לאחר תפילה הסמוכה לה.
וצריך שיתפלל דווקא תחילה התפילה שהיא זמנה, ואחר כך תפילת התשלומין. דהיינו, אם לא התפלל שחרית, אזי כשגיע זמן תפילת מנחה, יתפלל מתחילה תפילה לשם מנחה ואומר תחנון [1], ואחר כך מיד אומר אשרי, ומתפלל עוד שמונה עשרה בשביל שחרית. ואם לא התפלל מנחה, אזי יתפלל תחילה ערבית, וישהה רק כדי הילוך ארבע אמות, ואינו אומר אשרי, אלא מיד יתפלל תפלת שמונה עשרה בשביל מנחה.
ואם לא התפלל ערבית, אזי לאחר תפילת שחרית יאמר תחנון ואשרי, ויתפלל תפלת שמונה עשרה לשם ערבית, ואחר כך יאמר למנצח, ובא לציון וכו'. ואסור לו לאכול עד שיתפלל גם תפילה זו שהיא לשם ערבית.
(ב)[עריכה]
אם לא יתפלל בעוד שהיה לו שהות להתפלל, מפני שהיה חושב שעדיין ישאר לו זמן אחר שיגמור אותו עסק שהוא מתעסק בו, ובין כך וכך עברה לו השעה, וכן מי שהיה טרוד לצורך ממונו שלא יבוא לידי הפסד, ועל ידי כך הפסיד זמן התפילה, אף על גב דאסור להעביר זמן תפילה משום הפסד ממון, מכל מקום מיקרי אונס ויש לו תשלומין. וכן אם מחמת שכרות לא היה ראוי להתפלל, נחשב גם כן כאונס, אף על פי שהתחיל באיסור לשתות כשהגיע זמן תפילה.
(ג)[עריכה]
אין תשלומין לתפילה, אלא בתפילה הסמוכה לה; אבל אם נתאחר יותר, אין לה עוד תשלומין. כגון אם לא התפלל לא שחרית ולא מנחה, אזי מנחה יש לה תשלומין לאחר ערבית הסמוכה לה, אבל שחרית אין לה תשלומין, כיוון שעבר שתי זמני תפילות שלא התפלל, לא בזמנה ולא בזמן מנחה.
(ד)[עריכה]
אך ביום שיש בו מוסף, אם לא התפלל שחרית – יכול להשלימה לאחר מנחה (דכיוון דזמן תפילת מוסף בדיעבד עד הלילה כמו מנחה, אם כן לא עבר שתי זמני תפילות). ולאחר תפילת מוסף אינו יכול להשלים תפילת שחרית (דכיוון שמזכיר בה קרבן מוסף, אינה ראויה שתעלה לתפילת שחרית. ועיין פרי מגדים סימן ק"ח אשל אברהם ס"ק ו'). אך אם עדיין לא עבר זמן תפילת שחרית, יכול להתפלל שחרית אף על פי שכבר התפלל מוסף.
(ה)[עריכה]
אין תשלומין לתפילה שהפסיד, אלא בזמן תפילה הסמוכה לה, אבל לא בשעה שאינה זמן תפילה. כגון אם שהה הרבה אחר שהתפלל התפילה שהיא חובת שעה, אינו יכול להתפלל עוד תשלומי תפילה שהפסיד. לפי שלא תיקנו תשלומין לתפילה שהפסיד, אלא בזמן שהוא עוסק בתפילה שהיא חובת שעה; שאז, כיוון שהוא עוסק בתפילה, הוא משלים גם כן מה שחסר.
(ו)[עריכה]
תפילת התשלומין שהוא מתפלל, חייב להתפלל כמו שהוא מתפלל אז תפילת חובה. כגון אם לא התפלל מנחה בערב שבת, מתפלל ערבית שתיים של שבת. אף על פי שהשנייה באה לתשלום תפילת חול, מכל מקום כיוון שעתה הוא שבת, מתפלל של שבת. ואם התפלל של חול, חוזר ומתפלל.
וכן בערב ראש חודש אם לא התפלל מנחה, מתפלל ערבית שתיים ואומר בשתיהן "יעלה ויבא". ואם לא התפלל ערבית בראש חודש, שמתפלל שחרית שתיים, אם שכח יעלה ויבא אפילו בשנייה, חוזר ומתפלל (אף על גב דתשלומין דלילה היא, ואז לא היה חוזר, מכל מקום השתא יממא הוא).
ובשבת אם לא התפלל מנחה, מתפלל ערבית גם כן שתיים של חול. אלא שיש חילוק ב"אתה חוננתנו": בראשונה אומר "אתה חוננתנו", ובשניה אינו אומרו. והטעם בזה, כיוון ש"אתה חוננתנו" הוא כמו הבדלה, ואין מבדילין שתי פעמים בתפילה.
והוא הדין להיפך, אם שכח ערבית במוצאי שבת, מתפלל שחרית שתיים ואומר בתפילת התשלומין "אתה חוננתנו", לפי שמעיקר התקנה צריך להבדיל בתפילה.[2]
(ז)[עריכה]
טעה בראש חודש במנחה ולא אמר "יעלה ויבא", ולמחר אינו ראש חודש, אם כן אף אם יתפלל ערבית שתיים לא ירוויח כלום, שהרי אינו יכול לומר עוד "יעלה ויבא", ובלא "יעלה ויבא" הרי כבר התפלל, על כן אינו מתפלל כלל לתשלומין.[3]
(ח)[עריכה]
תפילת מוסף, אף על פי שזמנה כל היום ואם כן הוי מעריב תפילה הסמוכה לה, מכל מקום אין לה תשלומין בלילה, משום דתפילת מוסף נתקנה משום "ונשלמה פרים שפתינו", וכיוון שעבר זמנו – בטל קרבנו.
(ט)[עריכה]
מי שהוא צריך להתפלל שחרית שתים או מנחה שתים, אם הוא ש"ץ, יוצא במה שהוא חוזר את התפילה בקול רם.
(י)[עריכה]
מי שנסתפק לו אם התפלל או לא, בזמן הזה (שאין מתפללין בנדבה) אינו חוזר ומתפלל.[3]

^ היינו בימים שאומרים בהם תחנון במנחה.
^ ובמשנה ברורה חולק.
^
3.0 3.1 ובשולחן ערוך פסק דיתפלל בתורת נדבה, ועיין שם במשנה ברורה טעמו. והקיצור שולחן ערוך לשיטתו וכשיטת החיי אדם, דבזמננו אין להתפלל נדבה. ועיין בביאור הלכה תחילת סימן ק"ז, ד"ה אם הוא מסופק, שדחה טענות החיי אדם.


<< | קיצור שולחן ערוך · סימן כב | במהדורה המנוקדת | >>
דיני תחנון
ובו י' סעיפים:
(א)[עריכה]
לאחר השמונה עשרה אומרים תחנון בנפילת אפים. ואין לדבר שיחת חולין בין שמונה עשרה לתחנון.
(ב)[עריכה]
בשחרית, כיוון שיש תפילין בשמאלו, נוטין על צד ימין, משום כבוד התפילין; ובמנחה נוטין על צד שמאל.
(ג)[עריכה]
נפילת אפיים יש להיות מיושב, אך בשעת הדחק יכול להיות גם מעומד.
לאחר תחנון אומרים "ואנחנו לא נדע"; ויש לאומרו בישיבה, ואחר כך עומדין ואומרים "מה נעשה" וכו'.
(ד)[עריכה]
אין נפילת אפיים כי אם במקום שיש שם ספר תורה; אבל במקום שאין שם ספר תורה, אף על פי שיש שם שאר ספרי קודש, אין נופלין על פניהם, אלא אומרים את המזמור בלי נפילת אפים. וכשמתפללים בעזרת בית הכנסת ופתח בית הכנסת פתוח, נחשב כאילו היה שם ספר תורה.[1]
(ה)[עריכה]
כשמתפללין בבית אבל, או בבית המת אף על פי שאין שם אבל, אין אומרים תחנון שבעה ימי אבלות, אפילו במנחה של יום שביעי, ונוהגין שגם בשובם לביתם אינם אומרים. ואם יש אבל בבית הכנסת, אין הציבור נגררין אחריו, ואומרים תחנון, אלא שהאבל אינו אומר.
(ו)[עריכה]
אין אומרים תחנון בבית הכנסת שיש שם מילה, או שהבעל ברית או הסנדק או המוהל מתפללים שם, אף שהמילה תהא בבית אחר. ואם מתפללין מנחה בבית התינוק קודם סעודת הברית או באמצע הסעודה, גם כן אין אומרים. אבל אם מתפללים לאחר ברכת המזון אומרים, אך הבעל ברית והסנדק והמוהל לא יאמרו אף לאחר ברכת המזון, משום דיום טוב שלהם הוא.
(ז)[עריכה]
וכן אין אומרים בבית הכנסת שיש שם חתן כל שבעת ימי משתה שלו, אם החתן היה בחור או הכלה בתולה. אבל אלמן שנשא אלמנה, אין לו רק שלושה ימים, ואחר כך אומרים. וביום החופה – בשחרית אומרים; ובמנחה, שהוא סמוך לחופה, אין אומרים.
(ח)[עריכה]
אין אומרים תחנון לא בראש חודש, ולא בט"ו באב, ולא בט"ו בשבט, ולא בחנוכה, ולא בפורים גדול ב' ימים, ולא בפורים קטן ב' ימים, ולא בל"ג בעומר, ולא בכל חודש ניסן, ולא בתשעה באב, ולא בימים שבין יום הכיפורים לסוכות, ולא מראש חודש סיוון עד לאחר אסרו חג דשבועות, ולא באסרו חג דסוכות.[2] בכל אלו אין אומרים גם במנחה שלפניהם, אבל בערב ראש השנה ובערב יום הכיפורים אומרים במנחה שלפניהם. ובערב ראש השנה אומרים גם בסליחות, רק לאחר כך אין אומרים.
(ט)[עריכה]
בשני ובחמישי, לפי שהם ימי רצון, כי בארבעים יום של קבלת לוחות שניות עלה משה רבינו ביום ה' וירד ביום ב', לכן מרבים בהם תחנונים. ואומרים קודם תחנון "והוא רחום"[3], ואומרים אותו מעומד, וצריך לאומרו בכוונה ובמתינות דרך תחנונים. ובימים שאין אומרים תחנון אין אומרים אותו.
(י)[עריכה]
לאחר תחנון אומרים חצי קדיש. ובשני ובחמישי אומרים "אל ארך אפים" מעומד. ועיין להלן סימן כ"ה סעיף ב מתי אין אומרים אותו.
^ ובירושלים נהגו ליפול על פניהם גם במקום שאין ספר תורה, מאחר והוא מקום המקדש.
^ ובארץ ישראל נוהגים לא לומר תחנון גם בין סוכות לראש חודש חשוון.
^ ויש אומרים אותו לאחר תחנון.


<< | קיצור שולחן ערוך · סימן כג | במהדורה המנוקדת | >>
קצת דיני ספר תורה
ובו ל' סעיפים:
א | ב | ג | ד | ה | ו | ז | ח | ט | י | יא | יב | יג | יד | טו | טז | יז | יח | יט | כ | כא | כב | כג | כד | כה | כו | כז | כח | כט | ל
(א)[עריכה]
כשמוציאין את הספר תורה מן ארון הקודש ונושאין אותו אל התיבה שקורין בו שם, נושאין אותו דרך צפון, שהוא לימין הנושא. וכשמחזירין אותו אל ארון הקודש, נושאין אותו דרך דרום. וצריכין להחזיק אח הספר-תורה ביד ימין. ומצווה על כל אדם שהספר-תורה עובר לפניו, שילווה אותו עד אל התיבה.
(ב)[עריכה]
העולה לתורה, יש לו להתעטף בטלית מצוייצת (ועיין לעיל סימן ט' סעיף י"א). ועולה בדרך קצרה לו, ויורד בדרך ארוכה. ואם שני הדרכים שווים, עולה בדרך הימין ויורד בדרך השני.
ונוהגין שהוא ממתין עד שהעולה אחריו אמר הברכה האחרונה, ויורד בין גברא לגברא.
(ג)[עריכה]
פותח את הספר-תורה, ורואה באיזה מקום יקרא. ואוחזו כך פתוח בשתי ידיו, וסוגר עיניו ואומר: "ברכו את ה' המבורך". ויש לו לומר בקול, כדי שישמעו כל הקהל. והם עונין: "ברוך ה' המבורך לעולם ועד". ואם לא שמעו הצבור את המברך, אף על פי ששמעו שהש"ץ עונה, לא יענו עמו; אלא לאחר שסיים הש"ץ, עונין אחריו אמן.
לאחר שענו הקהל "ברוך ה' המבורך לעולם ועד", חוזר העולה ואומר: גם כן: "ברוך ה' המבורך לעולם ועד" (עיין לעיל סימן ט"ו סעיף ח'). ומברך הברכה: "אשר בחר בנו" וכו', ועונין הקהל אמן. ומסלק את ידו השמאלית, ואוחז את הספר-תורה בשעת הקריאה רק בימינו. הקורא קורא, והוא קורא עמו בלחש. ואין הקורא רשאי לקרות עד שיכלה אמן מפי הצבור. וכל הקהל יכוונו דעתם לשמוע היטב קריאת התורה.
לאחר הקריאה חוזר העולה ואוחזו גם בשמאלו, וגוללו, ומברך ברכה אחרונה.
(ד)[עריכה]
אסור לאחוז את הספר-תורה בעצמו ערום, אלא יאחזו על ידי הטלית, או יאחזו בעמודיו. ויש מחמירין, שגם בעמודים אין אוחזין ערום, אלא על ידי הטלית.
(ה)[עריכה]
העולה וגם הקורא צריכין לעמוד. ואפילו רק לסמוך על שום דבר – אסור, משום דצריכין לעמוד באימה, דכשם שניתנה התורה באימה, כך אנו צריכין לנהוג בה באימה. ואך מי שהוא אדם חלוש, יכול לסמוך קצת, סמיכה כל דהו.
(ו)[עריכה]
בשעה שהעולה אומר "ברכו" והקהל אומרים: "ברוך ה' המבורך לעולם ועד", צריכין כל הציבור לעמוד. אבל בשעה שאומר הברכה: "אשר בחר בנו", וכן בשעת הקריאה ובשעת ברכה אחרונה, אין חיוב שיעמדו הקהל. אלא המדקדקין במצוות מחמירין על עצמם ועומדין, וכן נכון. אבל בין גברא לגברא אין להחמיר כלל.
(ז)[עריכה]
אם הקורא בעצמו הוא עולה לתורה, צריך שיעמוד אחר אצלו, שכשם שניתנה התורה על ידי סרסור (משה רבינו עליו השלום), כך אנו צריכין לנהוג בה על ידי סרסור.
(ח)[עריכה]
כיוון שהתחיל הקורא לקרות, אסור לכל הקהל לדבר אפילו בדברי תורה. ואפילו בין גברא לגברא.
ואסור לצאת מבית הכנסת בשעה שקורין בתורה. אבל בין גברא לגברא, שהספר-תורה מגוללת, יכול לצאת לצורך גדול.
(ט)[עריכה]
כשיש כהן בבית הכנסת, צריכין לקרות אותו תחילה. ואפילו אם הוא עם הארץ, אלא שהוא אדם כשר, הוא קודם אפילו לתלמיד חכם. ואפילו אם הכהן רוצה למחול, לא מהני.
ואחר הכהן קורין לוי. ואם אין שם לוי, קורין את הכהן אשר עלה במקומו, ואומרים "במקום לוי".
ואם אין כהן בבית הכנסת, קורין במקומו לוי או ישראל. ויש לקרות את היותר גדול בתורה שנמצא שם (עיין מגן אברהם סימן קל"ה ס"ק ז'), ואומרים: "אם אין כאן כהן, לוי במקום כהן", או "ישראל במקום כהן".
ואם קראו ישראל במקום כהן, אין קורין אחריו לוי.
יישוב שכולם כהנים או לוויים, יעשו שאלת חכם איך יתנהגו.
(י)[עריכה]
אם הכהן עומד בקריאת שמע או בברכות קריאת שמע, ומכל שכן אם עומד בתפלת שמונה עשרה, אפילו אין שם כהן אחר, אין קורין אותו. ואין צריכין להמתין עליו, משום טירחא דציבורא. אלא קורין לוי או ישראל, ואין אומרים "אם אין כאן כהן", אלא אומרים: "לוי" או "ישראל במקום כהן".
ובדיעבד אם קראוהו, אם עומד בקריאת שמע או בברכותיה, עולה ומברך את הברכות, אבל לא יקרא עם הקורא, אלא ישמע. ומכל מקום אם אפשר לו, יש לו לגמור את הענין שהוא עומד בו להיכא דסליק עניינא קודם שהוא עולה.
ואם עומד בתפילת שמונה עשרה, אפילו קראוהו לא יעלה. וכן בין גאולה לתפילה לא יעלה. ובתפילת "אלהי נצור" וכו', יעלה.
ואם הוא עומד בפסוקי דזמרה, אם אין שם כהן אחר, אפילו לכתחילה קורין אותו, אך לא יקרא עם הקורא. אבל אם יש שם אחר, אין קוראין אותו לכתחילה.
וכן הדין בלוִי.
(יא)[עריכה]
אם קראו לכהן או ללוי ואינם שם, לא יקראו לאחר בשמו, שלא יאמרו על הראשון שהוא פגום; אלא יאמרו להאחר "עלה אתה" ויעלה. אבל בנו יכולין לקרוא בשמו, שאין בזה פגם לאביו, שהרי אם האב היה פגום, גם הבן היה פגום. וכן אם הכהן או הלוי אינם יכולים לעלות מפני שעומדים בתפילה, יכולין לקרוא לאחר בשמו, שהרי הכל רואים שאינו עולה מפני שאינו רשאי.
ואם קראו לישראל ואינו שם, יכולין לקרוא לאחר בשמו, כי בישראל לא שייך פגם. וכן אם קראו לכהן או ללוי לאחרון או למפטיר בשבת ויום טוב ואינם שם, יכולין לקרוא לאחר בשם.
(יב)[עריכה]
אם לא היה כהן בבית הכנסת, או שהיה אלא שלא ידעו ממנו, וקראו לישראל במקומו ועלה, אפילו אם אמר "ברכו את ה' המבורך", אלא שלא פתח עדיין את הברכה "אשר בחר בנו", ובא הכהן, או שנזכרו שישנו, קורין את הכהן ועולה, ואומר גם הוא "ברכו" וכו'. והישראל, כדי שלא יתבייש, יעמוד שם עד לאחר שיקרא הכהן והלוי, ואז יקראוהו.
אבל אם כבר אמר הישראל את השם מן הברכה, שאמר "ברוך אתה ה'", שוב אינו עולה הכהן.
וכן הדין אם קראו ללוי במקום כהן, ובא הכהן קודם שאמר הלוי "ברוך אתה ה'", עולה הכהן, והלוי ממתין וקוראין אותו אחריו.
וכן הדין אם לא היה לוי, או שלא ידעו ממנו וקראו את הכהן גם במקום לוי, ואחר כך בא הלוי קודם שאמר הכהן "ברוך אתה ה'", קורין את הלוי ועולה.
(יג)[עריכה]
אין קורין שני אחים זה אחר זה, בין שהם מן האב, בין מן האם. וכן האב עם בנו או בן בנו, אין קורין זה אחר זה, משום עינא בישא. ואפילו הם אומרים שאינן מקפידין. ואפילו האחד הוא אחרון והשני מפטיר. ודווקא בשבת שאין מוציאין ספר תורה אחר למפטיר, אבל כשמוציאין ספר תורה אחר למפטיר, מותר. וכן אם המפטיר אינו בר מצווה, מותר.
ובכל אלו אם קראוהו וכבר עלה, לא ירד.
ובשני אחים רק מן האם, והאב עם בן בנו, אם קראוהו, אפילו עדיין לא עלה – יעלה. ובמקום הצורך יש להתיר באלו אפילו לכתחלה לקראם זה אחר זה.
(יד)[עריכה]
מי שעלה לתורה בבית הכנסת אחת, ואחר כך נזדמן לבית הכנסת אחרת וקראוהו גם כן, אפילו לפרשה שכבר עלה לה, עולה שנית ומברך את הברכות.
(טו)[עריכה]
בתענית צבור כשקורין "ויחל", אין קוראין לעלות לתורה אלא למי שהתענה. ואם אין כאן כהן אחר אלא זה שאינו מתענה, או שאין בדעתו להשלים, קוראין לישראל או ללוי במקומו. וטוב שיצא הכהן מבית הכנסת.
ואם יש כהן אחר, אינו צריך לצאת, אלא יודיע שלא יקראוהו. ואם יקראוהו, לא יעלה.
ואם הוא בשני ובחמישי, אף על פי שקורין "ויחל", מכל מקום כיוון שעתה הוא זמן קריאת התורה, לכן בדיעבד אם לא יצא מבית הכנסת וקראוהו, יעלה.
==(טז)== וכן מי שהוא דר בארץ ישראל, ששם עושין יום טוב רק יום אחד (מלבד ראש השנה), ובא לחוץ לארץ, והיה בבית הכנסת ביום שני של יום טוב, אין לקרות אותו לעלות לתורה, והדין כמו שכתוב בסעיף הקודם.
(יז)[עריכה]
סומא, נוהגין לקרותו. ואף על פי דדברים שבכתב אסור לקרותן בעל פה, מכל מקום בזמן הזה, כיוון שהקורא קורא לפניו, מותר. ונוהגין שאין מדקדקין אם הוא תלמיד חכם או עם הארץ, דמסתמא יכול לקרות עם הקורא.
(יח)[עריכה]
אם הראו להעולה המקום שיקרא, ובירך, ואחר כך נזכרו שאין זה המקום, אלא שבמקום אחר צריכין לקרות, בין שכבר התחילו לקרות בין שעדיין לא התחילו, אם המקום שצריכין לקרות היה גם כן גלוי לפניו, אפילו הוא בעמוד אחר ולאחר המקום שהראו לו, אינו צריך לברך שנית, משום דדעתו היה על המקום שבירך ועל כל מה שנגלה לפניו.
אבל אם לא היה המקום גלוי לפניו, אלא שצריך לגלול את הספר, או אפילו היה המקום נגלה לפניו, אלא שהוא קודם להמקום שהראו לו, צריך לברך שנית הברכה "אשר בחר בנו". אבל "ברכו" לא יאמר שנית. ויאמר תחילה "ברוך שם כבוד מלכותו לעולם ועד" על הברכה הראשונה שבירך לבטלה.
ואם עדיין לא אמר אלא "ברוך אתה ה'", יסיים "למדני חקיך".
ואם המקום שהוא צריך לקרות הוא למעלה ממקום שהראו לו, אבל הוא סמוך, באופן שיכולין לקרות לו גם שלושה פסוקים ממקום שבירך ולהלן, שהכל הוא בפרשת היום, יעשו כן, ולא יברך שנית.
(יט)[עריכה]
צריך כל העולה, לקרות לכל הפחות שלושה פסוקים. ובשני ובחמישי, וכן בשבת במנחה, צריכין לקרות לכולם לכל הפחות עשרה פסוקים. ויש לקרות להשלישי ארבעה פסוקים. ובדיעבד אם לא קראו לכולם אלא תשעה פסוקים, שלושה לכל אחד, יצאו. ובפורים, שאין קורין לכולם אלא תשעה פסוקים, זהו משום דסליק עניינא.
(כ)[עריכה]
הקורא בתורה, לא יסיים במקום שלא יישאר משם עד הפרשה, דהיינו פתוחה או סתומה, שלושה פסוקים לכל הפחות.
ואם כבר בירך לאחר שסיים בפחות משלושה פסוקים סמוך לפרשה, הקורא אחריו אין צריך להתחיל מפסוק שלפניו, רק יתחיל ממקום שפסק הראשון, ויקרא עמו עוד שלושה פסוקים בפרשה שניה.
ופרשה שאין בה אלא שני פסוקים, מותר להפסיק שם.
אם יש פיסקא באמצע פסוק, כגון בתחילת פרשת פינחס, מותר לסיים אפילו בפסוק הסמוך לה.
(כא)[עריכה]
וכן לא יתחיל בפחות משלושה פסוקים לאחר התחלת הפרשה. ולכן זה שלפניו לא יסיים בפחות משלושה פסוקים לאחר התחלת הפרשה.
(כב)[עריכה]
יכוין להתחיל תמיד בדבר טוב לישראל ולסיים בדבר טוב לישראל. וכן לא יסיים במי שעשה מעשה רע.
(כג)[עריכה]
אם קראו לאחד רק שני פסוקים ובירך ברכה אחרונה, צריך לחזור ולקרות, ויברך ברכה לפניה ולאחריה. וכיוון שלאחר ברכה אחרונה הוי היסח הדעת, על כן צריך להתחיל גם "ברכו". ויקרא שני פסוקים שקרא תחילה, ועוד פסוק אחד עמו.
ואם קרה זאת בשלישי, והשנים שלפניו קראו רק שלושה שלושה, צריכין לקרות עוד שני פסוקים, שיהיו כולם ארבעה פסוקים.
ואם קרה זאת בכהן, שלא קרא רק שני פסוקים, וכבר קראו אחריו לוי ונזכרו אחר כך, אזי הדין כן הוא: אם הלוי עדיין לא בירך ברכה ראשונה, אף שאמר "ברכו", לא הוי התחלת הברכה. ולכן יחזור הכהן ויקרא שלושה פסוקים בברכות כמו שכתבנו, והלוי ימתין ויקרא אחר כך. אבל אם כבר בירך הלוי, אז יקראו עם הלוי ממקום שפסק הכהן (שאם יקראו להלוי מה שקראו להכהן, יהיה פגם להכהנים אשר המה שמה, כי יאמרו שהלוי התחיל לקרות בתורה). ואחר הלוי יקראו שני ישראלים, שיהיו שלושה קרואים, והכהן אינו מן המנין (כיוון שלא קרא רק שני פסוקים).
ואם קרה כן בלוי, שלא קרא רק שני פסוקים והישראל כבר בירך, יקראו להישראל אלו שני פסוקים שקרא הלוי ועוד פסוק אחד, ויקראו עוד ישראל אחד לתשלום שלושה קרואים.
ואם לא היה כהן בבית הכנסת וקראו ישראל במקומו, ואירע כן שלא קראו לו אלא שני פסוקים, ולא נזכרו עד לאחר שקראו ישראל שנִי ובירך, אז יתחיל הישראל השני מתחילת הסדרה, והישראל הראשון ימתין ויקרא אחריו, ואחריו יקראו עוד לישראל.
(כד)[עריכה]
קטן לא יהיה הקורא, וגם אינו עולה לתורה., ועיין לקמן סימן ע"ט סעיף ט'.
(כה)[עריכה]
לאחר קריאת התורה, אומרים חצי קדיש, ומגביהין את הספר-תורה. המגביה פותח את הספר-תורה שיהיו שלושה עמודיט מן הכתב גלוי, ומראהו לימינו ולשמאלו, לפניו ולאחריו, כי מצווה על כל האנשים לראות את הכתב, ואומרים "וזאת התורה" וכו'.
וגוללין את הספר. ומצווה לגוללו שיהא התפר באמצע שתי הגלילות, ויגללו עד שיהא התפר הסמוך באמצע. אם התפר שלפניו יותר סמוך – יגללו לשם, ואם התפר שלאחריו יותר סמוך – יגללו לשם, דלמעט בגלילה עדיף, משום כבוד ספר תורה.
(כו)[עריכה]
בכל עת שקורין בתורה, אומרים אחר כך חצי קדיש, לבד ממנחה בשבת ומנחה בתענית, שסומכין על הקדיש שאומרים לפני תפילת שמונה עשרה.
(כז)[עריכה]
בשני ובחמישי אומר הש"ץ לאחר הגבהת התורה, "יהי רצון" וכו'. וצריכין הציבור לשמוע ולענות אמן. וכשאין אומרים תחנון, אין אומרים "יהי רצון".
(כח)[עריכה]
אחר כך מכניסין את הספר-תורה לארון הקודש. ומצווה על כל אדם שהספר-תורה עובר לפניו, וכן המגביה והגולל, שילוו אותו עד לפני ארון הקודש.
(כט)[עריכה]
במקום שאין ספר תורה, קורא אחד מתוך חומש בקול רם והציבור ישמעו, שלא תשתכח תורת קריאה.
(ל)[עריכה]
עשרה שמתפללים ואין להם ספר תורה לקרות, אין מביאים להם ספר תורה לצורך הקריאה, אפילו הם חבושים בבית האסורים, ואפילו בראש השנה ויום הכיפורים. אך אם מכינים יום או יומים מקודם ארון או תיבה, שעושין מקום קבוע לספר תורה, מותר.
ולצורך אדם חשוב, והוא חולה, מותר להביא גם לצורך הקריאה לבד. ויש אומרים דלאדם חשוב אפילו אינו חולה, ולחולה אפילו אינו אדם חשוב, מותר. ויש להקל בשבת פרשת זכור ופרשת פרה, מפני שיש אומרים שהן דאורייתא (עיין לקמן סימן ק"מ).


<< | קיצור שולחן ערוך · סימן כד | במהדורה המנוקדת | >>
אם נמצא טעות או פסול בספר תורה
ובו י"ב סעיפים:
סעיף א - ב - ג - ד - ה - ו - ז - ח - ט - י - יא - יב
(א)[עריכה]
אם נמצא בספר תורה פסול מחמת טעות, אם הוא טעות גמור, אין קורין בו, וצריכין להוציא ספר תורה אחר (ועיין לקמן סימן ע"ט סעיף י').
איזהו טעות גמור? כגון שיתר או חסר או נתחלף, אפילו אות אחת, ועל ידי זה משתנה הקריאה, כמו "תומים" – "תאומים", "מגרשיהן" –"מגרשיהם". ואף על פי שהפירוש הוא שווה, מכל מקום כיוון שהקריאה אינה שווה, הוי טעות גמור.
וכן אם הטעות הוא בעניין שיכולין לקרותו כמו שהיה צריך ליכתב, אלא שכתב בענין שמשתנה הפירוש על ידי זה, כגון בפרשת תרומה: "אמה וחצי רחבו", אם במקום "רחבו" נמצא כתוב "רחבה" בה"א, אף על פי שיכולים לקרות את הבי"ת בחולם, מכל מקום, כיוון שכאשר שהוא כתוב הוי טעות שמשתנה הפירוש, הוי גם כן טעות גמור.
אבל אם הטעות הוא בעניין שאינו משתנה לא הקריאה ולא הפירוש, כגון במקום שצריך להיות "אבותם" בוא"ו אחר הבי"ת נמצא בלא וא"ו, או בהיפוך, וכן אם במקום שצריך להיות מלא יו"ד שימושית, כגון "אבתיכם", נמצא חסר יו"ד, או בהיפוך, וכן כל כיוצא בזה, אין מוציאין ספר תורה אחר (לפי שאין ספרי תורה שלנו מדוייקים כל כך שיאמר שהאחר יהיה יותר כשר).
אבל אם חסרה יו"ד שרשית, כגון "מה לך הגר אל תיראי", כתיב "תראי" בלא יו"ד אחר התי"ו, או "אל תירא אברם" כתיב "תרא", צריכין להוציא ספר תורה אחר.
(ב)[עריכה]
נמצא תיבה אחת חלוקה עד שנראית כשתיים, או שנתקרבו שתי תיבות ונראות כאחת (לתינוק דלקמן סעיף ה'), או שנמצא תיבה יתירה, בין שהיא תיבה זרה שאין כאן מקומה כלל, בין שנכתבה תיבה אחת כפולה (עיין בספר קסת הסופר מהדורה תניינא לשבת סימן ד' ס"ק ז'), וכן אם נמצא שינוי בצורות הפרשיות, כגון פתוחה במקום סתומה או סתומה במקום פתוחה, או הפסק פרשה במקום שאינו צריך, או במקום שצריך להיות הפסק פרשה ואינו. כל אלו פסולים גמורים, וצריכין להוציא ספר תורה אחר.
(הערת הכותב: ואם נמצא שינוי בפרשיות פתוחה או סתומה במקום שיש מחלוקת בין ספרי תורה אשכנזים וספרדים לספרי תימן וכיוצא בזה, נראה דאינו פסול, וכמו בחסירות ויתירות בסעיף הקודם. אבל הסופר לכתחילה יכתוב כמנהג הקהילה ולא ישנה).
(ג)[עריכה]
נמצא שנדבק אות לאות, אם נראה שנדבק לאחר הכתיבה, כשר כל שלא נשתנו צורות האותיות. אבל אם נראה שנדבק כן בשעת כתיבה, אזי יש חילוק, שאם נדבק כן קודם שנגמר האות, כגון נו"ן פשוטה שנדבקה באמצעיתה ברגל תי"ו וכדומה, פסול. אלא שבחול יכולין לגרוד שם להפרידם. אבל אם הדיבוק נעשה בגמר האות, יש להכשיר, ואין צריך להוציא ספר תורה אחרת.
(ד)[עריכה]
נמצא אות שהפסיד צורתו, בין שהיה כן מתחילת הכתיבה, בין שנעשה אחר כך על ידי נקב, פסול. אבל אם נמצא נקב תוך אות או מחוץ לאות, והאות בצורתו, אלא שאינו מוקף גויל, וניכר שהנקב נעשה לאחר הכתיבה, כשר, כיוון דבשעת הכתיבה היה מוקף גויל.
אם קפצה הדיו מאיזה אות ואינו שחור כראוי, פסול.
(ה)[עריכה]
אם יש ספק באיזה אות שמא אין צורתה עליה, מראין לתינוק שאינו לא חכם ולא טיפש (היינו שאין מבין את העניין, אבל יודע ומבין את האותיות), אם קורא כראוי, כשרה. ואם לאו, פסולה. ואם התינוקות מחולקין, הולכין אחר הרוב.
ודווקא בשאנו מסופקים מועיל התינוק, משום דאז לא הוי רק גילוי מילתא בעלמא. אבל אם אנו רואים שאין האות כהלכתו, וכן אם נפסקו יו"די האל"ף או יו"די העי"ן והשי"ן ורגלי התי"ו וכדומה, פסול, אף על פי שהתינוק קורא אותו, כיון שעינינו רואות שאין האות כתיקונו.
(ו)[עריכה]
כשמראין לתינוק, אין צריכין לכסות לו האותיות שלאחריו. אבל האותיות שלפניו, נוהגין לכסות. ואם נפסק איזה אות בנקב, ונשאר מקצתו גם מן הנקב ולמטה, ואנו מסופקים אם יש באות עד הנקב כשיעור, צריכין לכסות החלק שלמטה מן הנקב, כי התינוק יצרפו, ובאמת אין לו צירוף. וכן אם קפצה הדיו ממקצת אות ונשאר שם איזה רושם, צריכים לכסותו, שלא יצרפו התינוק.
(ז)[עריכה]
כשנמצא פסול, שצריכין להוציא ספר תורה אחר, אם נמצא בין גברא לגברא, מוציאין ספר תורה אחר, ומתחילין ממקום שפסקו, ומשלימין מניין הקרואים, והעולין כבר בספר התורה הפסול עולין למניין הקרואים.
ואם הוא בשבת, אם אפשר לקרות בספר תורה השני שבעה קרואים, יעשו כן (לחוש לדעת הגדולים דסבירא להו דמה שקראו בספר התורה הפסול אינו עולה להם), דהא נוהגין בלאו הכי להוסיף הרבה קרואים.
(ח)[עריכה]
ואם נמצא הפסול באמצע הקריאה, בזה יש חילוקי דעות ומנהגים, וכל מקום יחזיק מנהגו.
ובמקום שאין מנהג קבוע, נראה לי דיש לעשות כמו שכתוב בשולחן ערוך, שלא לברך על ספר התורה הפסול, אלא מפסיקין מיד, ומוציאין ספר תורה אחר, ומתחילין ממקום שפסקו.
ואם הפסיקו באמצע פסוק, נראה לי דיתחילו מתחילת הפסוק, וגומרין את הפרשה (ונראה דיקרא לו בספר התורה הכשר לכל הפחות שלושה פסוקים. ואם אין עוד שלושה פסוקים עד תשלום הסדרה, יתחילו למפרע קצת), ומברך ברכה אחרונה. אבל ברכה ראשונה אינו מברך, דעלתה לו הברכה שבירך על הספר תורה הפסול.
(ופשוט דאם יכולים לקרות שבעה קרואים בספר התורה הכשר, יעשו כן, כמו שכתוב בסעיף שלפני זה).
והוא הדין אפילו אם לא התחילו לקרות כלל לזה העולה, שנמצא הפסול מיד לאחר הברכה, גם כן מוציאין ספר תורה אחר, ואינו מברך עוד ברכה ראשונה. ואין לחלק בין קריאה האחרונה לשאר קריאה בענין זה.
ובמפטיר, עיין לקמן סימן ע"ח סעיף ח'.
(ט)[עריכה]
נמצא פסול בספר תורה ואין שם ספר תורה אחר, משלימין בו מניין הקרואים בלא ברכות. ועיין לקמן סימן ע"ח סעיף ח' וסימן ע"ט סעיף י'.
(י)[עריכה]
יש אומרים, שאם נמצא פסול בספר תורה בחומש אחד, מותרין לקרות בו בחומש אחר. כגון אם הפסול הוא בספר בראשית, מותרין לקרות בו בברכות בספר שמות. ויש לסמוך על זה בשעת הדחק כשלא היה באפשרי לתקנו, או שנמצא בשבת או יום טוב. ומכל מקום בשבת במנחה אין להוציאו, כיוון שאז אין הקריאה חובה כל כך (דלא נתקנה אלא משום אותן שאינם באים בשני וחמישי לבית הכנסת).
(יא)[עריכה]
אם נקרעה התפירה שבין שתי יריעות, אם נשאר הרוב תפור – קורין בו; ואם לאו, מוציאין ספר תורה אחר. ואם אין ספר תורה אחר, אם הקרע הוא בזה החומש שצריכין לקרות בו, אין קורין בו, אלא אם כן נשארו לכל הפחות חמש תפירות. אבל אם הקרע הוא בחומש אחר – קורין בו אף על פי שלא נשארו רק שתי תפירות.
(יב)[עריכה]
נמצא שעוה או חֵלֶב שנטף על אות או תיבה, אם הוא בחול – יסירו. ואם הוא בשבת או יום טוב, אם נראין האותיות, יקראו בו כך. אבל אם מכוסין כל כך עד שאינן נראין, אם הוא במקום שאין צריכין לקרות שם, יכולין לקרות בו בברכות. אבל אם הוא במקום שצריכין לקרות, אסור לקרות אפילו תיבה אחת שלא מן הכתב. על כן, אם באפשרי להסיר את השעוה או החֵלב כלאחר יד, דהיינו שנתייבש היטב ויכפיל את הגויל, שעל ידי זה יפול, יעשו כן. ואם לאו, אין קוראין בו.
כשמסירין בחול את השעווה והחֵלב, אם הוא על השם, ישגיחו שלא יבואו חס ושלום למחיקת האותיות, אלא יחממו מבחוץ שילך השעוה או החֵלב.


<< | קיצור שולחן ערוך · סימן כה | במהדורה המנוקדת | >>
דיני אשרי ובא לציון עד גמר התפילה
ובו ח' סעיפים:
סעיף א - ב - ג - ד - ה - ו - ז - ח
(א)[עריכה]
אומרים "אשרי" ו"תהלה לדוד" וגו', וצריכין לכוין בו היטב, ובפרט בפסוק "פותח את ידך" וגו' יכוין את ליבו מאוד (כמו שכתבנו לעיל סימן י"ד ס"ב, עיין שם).
(ב)[עריכה]
אחר כך אומרים "למנצח". ואלו ימים שאין אומרים אותו: ראש חודש, חנוכה, פורים, והוא הדין בשנה מעוברת ביום י"ד וט"ו באדר ראשון, ערב פסח, וערב יום הכיפורים, תשעה באב. גם אין אומרים אותו בבית האבל. וביום שאין אומרים למנצח, גם "אל ארך אפים" אין אומרים.
(ג)[עריכה]
אומרים קדושת "ובא לציון" עם התרגום. וצריך ליזהר מאוד לאומרה בכוונה. והתרגום יש לאומרו בלחש.
(ד)[עריכה]
אסור לאדם לצאת מבית הכנסת קודם קדושה זו.
(ה)[עריכה]
יש להדר לאומרה עם הציבור. ולכן אם בא לבית הכנסת בשעה שהצבור אומרים אותה, יאמרה עמהם אף קודם תפילתו. והוא הדין דיכול לאומרה קודם שני הפסוקים, דהיינו "ובא לציון" וגו' "ואני זאת בריתי" וגו', ואחר כך יאמר פסוקים אלו. ומכל שכן שיכול לדלג "אשרי" ו"למנצח" כדי שיאמר קדושה זו עם הציבור, ואחר כך יאמר מה שדילג.
(ו)[עריכה]
ואומרים "עלינו לשבח" וכו'. וצריכין לאומרו באימה וביראה. ויהושע תיקנו בשעה שכבש יריחו. ואחר כך אומרים מזמור של יום ושאר מזמורים, בכל מקום ומקום כפי מנהגו.
(ז)[עריכה]
כשיוצא מבית הכנסת אומר הפסוק: "ה' נחני" וגו', ומשתחווה מול ארון הקודש כתלמיד הנפטר מרבו.
כשיצא מבית הכנסת, לא יצא ואחוריו לארון הקודש, אלא יצדד, וכן בירידתו מן התיבה.
(ח)[עריכה]
כשיוצא מבית הכנסת, אסור לרוץ או לפסוע פסיעה גסה, לפי שמראה עצמו שעיכוב בית הכנסת דומה עליו למשא. במה דברים אמורים, כשהולך לעסקיו; אבל אם הולך מבית הכנסת לבית המדרש, מצווה לרוץ.


<< | קיצור שולחן ערוך · סימן כו | במהדורה המנוקדת | >>
דיני קדיש יתום
ובו כ"ב סעיפים:
סעיף א - ב - ג - ד - ה - ו - ז - ח - ט - י - יא - יב - יג - יד - טו - טז - יז - יח - יט - כ - כא - כב - כג - כד - כה - כו - כז - כח
(א)[עריכה]
נמצאו במדרשים הרבה מעשיות, כי על ידי שהבן אומר קדיש בשביל אביו או אימו, ניצולים מן הדין. על כן נוהגין לומר קדיש, וכן לעלות למפטיר ולהתפלל לפני התיבה, ובפרט במוצאי שבתות, שהוא הזמן שחוזרין הנשמות לגיהנם, וכן בכל ערבית, שאז תגבורת הדין. ויש בעניין הקדישים כמה חילוקי דינים על פי המנהגים.
(ב)[עריכה]
בתוך שבעה, בין שהוא קטן בין גדול, בין תושב בין אורח, יש לו כל הקדישים, ודוחה כל האבלים. ואפילו פגע הרגל תוך שבעה, המבטל גזירות שבעה, וכן לאחר שבעה, שמבטל גזירות שלושים, לעניין קדיש אינו מבטל. וכן לא אמרינן לענין קדיש מקצת היום ככולו, ואפילו במנחה של יום השביעי, יש לו כל הקדישים.
ומונין שבעה ושלושים מיום הקבורה. ואף על פי שהאבל לא שמע מיד, ונוהג אחר כך שבעה ימי אבל, מכל מקום לעניין קדיש אין לו דין שבעה. וכן אם מת ברגל, מונין לעניין קדיש מיום הקבורה.
(ג)[עריכה]
אם יש בבית הכנסת גם יארצייט, אזי אם הבן שבעה הוא קטן, שהולך כל ימי השבעה לבית הכנסת, יש להיארצייט קדיש אחד. ואם יש הרבה יארצייטים, יש לכל אחד קדיש אחד. ואפילו אם הקטן שהוא בן שבעה יידחה לגמרי. ואם יש בן שלושים, יש לו גם כן קדיש אחד. אבל אם יש הרבה בני שלושים, אין הקטן בן שבעה נדחה מחמתן לגמרי.
ואם הוא גדול, שאינו הולך כל השבעה לבית הכנסת, אף על פי שמתפלל בביתו במניין, מכל מקום, כשבא בשבת לבית הכנסת, אומר כל הקדישים. ואם יש שם יארצייט, אומר גם כן כל הקדישים, מלבד קדיש אחד, יטילו עליו גורל. ואך כשנתבטל ממנו השבעה על ידי רגל, או שמת אביו ברגל, אזי יש לו דין קטן, כיוון שיכול לילך לבית הכנסת בכל יום.
(ד)[עריכה]
בן שבעה קטן ובן שבעה גדול בשבת, כשבא לבית הכנסת, שווים בקדישים. ואם יש גם יארצייט, הוא נדחה מחמת הגדול, ולכן יש להגדול קדיש אחד יותר מן הקטן, דהיינו הקדיש שהיה צריך הקטן לתת להיארצייט.
(ה)[עריכה]
יארצייט, וכן בן שלושים, קודמין לשאר אבלים שהם בתוך השנה. ומכל מקום יש להם לתת גם להם איזה קדישים. ויש לנהוג שקדיש דרבנן וגם הקדיש שלאחר עלינו, יהיה להיארצייט או לבן שלושים, ושאר הקדישים לשאר האבלים, אם ישנם כמניין הקדישים.
(ו)[עריכה]
יארצייט ובן שלושים, היכא דאיכא ריווחא, בן שלושים קודם, ואין להיארצייט רק קדיש אחד. ואם יש הרבה יארצייט, יש לכל אחד קדיש אחד, ואף על פי שהבן שלושים יידחה לגמרי, משום שהוא יאמר למחר, והיארצייט, אם לא יאמר היום, עבר זמנו.
(ז)[עריכה]
אם יש שני אבלים שווים, יטילו גורל ביניהם, ומי שעלה לו הגורל לומר ערבית, יש לשני כנגד זה קדיש אחד שחרית בלא גורל, ועל הקדיש השלישי יטילו גורל. וכן אם ישנם הרבה, גם כן מטילין גורל, ומי שעלה לו הגורל – לא יבוא עוד בתוך הגורל, עד שיאמרו כולם.
(ח)[עריכה]
התושב קודם לאורח (אם אינו תוך שבעה). יארצייט תושב ויארצייט אורח, אין להאורח כלום. בן שלושים תושב או תוך השנה תושב ויארצייט אורח, יש להאורח קדיש אחד. ואם יש יארצייט תושב ובן שלושים תושב ויארצייט אורח, יש גם כן להאורח קדיש אחד, ואינו יכול יארצייט התושב לומר לו אני קודם, כי יאמר: לאו מדידך קא שקילנא, אלא מבן שלושים. ויאמר היארצייט התושב קדיש ראשון, והיארצייט האורח קדיש שני, ובן שלושים קדיש שלישי.
(ט)[עריכה]
אורח בן שלושים ותושב תוך השנה שווים.
(י)[עריכה]
יארצייט תושב ובן שלושים אורח, יאמר התושב קדיש ראשון ושני, והאורח השלישי.
(יא)[עריכה]
אורח בתוך השנה, יש לו קדיש אחד בתוך אבלים תושבים שבתוך השנה.
(יב)[עריכה]
תושב נקרא לעניין זה, כל שיש לו כאן דירת קבע, אף על פי שאינו פורע מס, או שהוא פורע כאן מס, אף על פי שאינו דר כאן. ומי שבא לכאן ממקום אחר לומר קדיש אחר אביו ואמו שהיו דרים כאן, אף על פי שהמה היו תושבים כאן, מכל מקום, כיוון שהבן הזה אינו דר כאן ואינו פורע כאן מס, אין לו דין תושב.
בעל הבית שמחזיק מלמד או משרת, אם הם פנויים, נקראים כאן תושבים. אבל אם יש להם נשים במקום אחר, הרי הן כאן כאורחים. והלומד בישיבה, וכן מלמד המושכר לכמה בעלי בתים, אף על פי שיש להם נשים במקום אחר, דינם כאן כתושבים.
המגדל יתום בביתו אפילו בשכר, אם אין לו לא אב ולא אם, יש לו כאן דין תושב. אבל אם יש לו אב או אם במקום אחר, אפילו מגדלו בתורת צדקה, יש לו דין אורח.
(יג)[עריכה]
מי שמתפלל בבית הכנסת או בבית המדרש תמיד, אם בא לומר קדיש בבית הכנסת האחרת, האבלים שבשם יכולין לדחותו ואפילו הוא בתוך שבעה, דגרע מאורח, כי האורח אין לו מקום להתפלל ולומר קדיש, וזה יש לו.
(יד)[עריכה]
מי שיכול וראוי להתפלל לפני התיבה, יתפלל, ומועיל יותר מקדיש יתום, שלא נתקן אלא לקטנים. ומי שאינו יכול להתפלל כל התפילה, יתפלל מן "אשרי" "ובא לציון" ולהלן. ומי שיש לו זכות יותר בקדישים, כגון בן שבעה ושלושים, יש לו גם כן זכות יותר בעניין התפילה.
נוהגין שאין אבל מתפלל לפני התיבה בשבת ויום טוב. אך אם גם קודם האבילות היה דרכו להתפלל בשבת ויום טוב, גם בזמן האבילות יתפלל. (ועיין לקמן סי' קכ"ח ס"ח).
(טו)[עריכה]
שנים ששווים בדין קדיש, ושניהם יכולים להתפלל לפני התיבה ומרוצים בשווה לקהל, יטילו גורל, שהאחד יתפלל עד "אשרי" "ובא לציון", והשני יתפלל "אשרי" "ובא לציון".
ואם אחד אינו יכול להתפלל לפני התיבה, או שאינו מרוצה לקהל, והתפלל השני, לא הפסיד זה שהתפלל זכותו בקדישים. ומכל מקום יש לו לוותר, להניח הקדיש למי שלא התפלל, ומכל שכן לקטנים.
(טז)[עריכה]
מי שהוא אבל על אביו וגם על אמו, מכל מקום אין לו זכות יותר בתפילות וקדישים משאר אבל, משום דזכרון אחד עולה לכאן ולכאן.
(יז)[עריכה]
נוהגין שאין אומרים קדיש, רק י"א חודשים, שלא להחזיק אביו ואמו כרשעים, דמשפט של רשעים הוא י"ב חודש. שאם מת דרך משל י' שבט, פוסק לומר ט' טבת, ובי' טבת לא יאמר, דהא הוי יום א' בחודש י"ב, ויום אחד בחודש חשוב חודש, והוי כאילו אמר י"ב חודש. ולעניין זה מונים מיום הקבורה, ולא מיום המיתה, שאם נקבר י"א שבט, אזי פוסק ביו"ד טבת, כי המשפט אינו מתחיל עד לאחר הקבורה.
ואם היתה שנה מעוברת, פוסק ט' (או י') כסליו.
ויום זה שהוא פוסק בו, יש לו כל הקדישים, רק ליארצייט שייך קדיש אחד, וכן לבן שלושים. ואם יש כמה יארצייט או בני שלושים, נדחה הוא מפניהם לגמרי.
מי שיודע באביו ואמו שהיו רשעים מאותן שנידונין י"ב חדש, ראוי ומחוייב שיאמר קדיש י"ב חדש.
(יח)[עריכה]
כשיש הרבה אבלים רחמנא ליצלן, אזי כדי שלא יבאו לידי קטטות ומריבות, נוהגין בהרבה מקומות שאומרים שנים או שלושה ביחד.
(יט)[עריכה]
אם אין בבית הכנסת אבֵל על אביו ואמו, יאמר אותו קדיש מי שאין לו אב ואם, בעד כל מתי ישראל. ויש מקומות שנהגו ששאר קרובים אומרים קדיש על קרוביהם, כשאין אבלים על אביהם ואמם. וגם כשיש אבלים על אביהם ואמם, אם יש מי שרוצה לומר קדיש אחר אבי זקנו או זקנתו שמתו בלא בנים, או אחר בנו או בתו שמתו בלא בנים, יניחו לו האבלים לומר קדיש אחד לאחר שהם אמרו כל אחד.
ויש מקומות שנהגו שגם שאר קרובים אומרים קדיש, אפילו במקום שיש אבלים על אב ואם, אלא שעושים פשרה ביניהם, שאין אומרים כל כך קדישים כמו האבלים על אב ואם. והולכים בכל זה אחר המנהג, ובלבד שיהא מנהג קבוע בעיר.
(כ)[עריכה]
הבת אין לה לומר קדיש בבית הכנסת, אך יש אומרים שאם רוצים לעשות מניין בביתה שתאמר שם, הרשות בידם. ויש אומרים דגם זאת אין לעשות.
(כא)[עריכה]
מי שהיה לו יארצייט ולא יכול לומר קדיש, כגון שהיה בדרך, או שלא הגיע לו קדיש, יכול לומר קדיש בתפלת ערבית שלאחר יום היארצייט.
(כב)[עריכה]
אף על פי שאמירת הקדיש והתפילות מועילות להאבות, מכל מקום אין אלו העיקר, אלא העיקר הוא שהבנים ילכו באורח מישור, כי בזה הם מזכים את האבות.
הכי איתא בזוהר הקדוש (סוף פ' בחוקותי): "בן יכבד אב", כמה דאת אמר: "כבד את אביך ואת אמך", ואוקמוה במיכלא ומשתייא. ובכולא האי בְּחַיּוֹי דאתחייב ביה. בתר דמית, אי תימא הא פטור הוא, לאו הכי, דאף על גב דמית, אתחייב ביקריה יתיר, דכתיב: "כבד את אביך". דאי ההוא ברא אזיל באורח תקלא, ודאי מבזה לאבוי הוא, ודאי עביד ליה קלנא. ואי ההוא ברא אזיל באורח מישור ותקין עובדוי, ודאי דא אוקיר לאבוי. אוקיר ליה בהאי עלמא גבי בני נשא, אוקיר ליה בההוא עלמא גבי קודשא בריך הוא. וקודשא בריך הוא חייס עליה ואותיב ליה בכורסיא דיקריה ודאי וכו', עד כאן לשונו.
ויש לו לאדם לצוות את בניו להחזיק באיזה מצוה, ואם מקיימין – נחשב יותר מן הקדיש, והיא תקנה טובה גם למי שאין לו בנים אלא בנות.


<< | קיצור שולחן ערוך · סימן כז | במהדורה המנוקדת | >>
דיני לימוד תורה
ובו ה' סעיפים:
סעיף א - ב - ג - ד - ה
(א)[עריכה]
אחר התפלה יקבע עת ללמוד תורה, וצריך שאותו העת תהיה קבוע, שלא יעבירנו אף אם סבר להרויח הרבה. ואם צריך לעשות איזה דבר נחוץ מאד, ילמוד מקודם לכל הפחות פסוק אחד או הלכה אחת, ויעשה מה שנחוץ לו ואחר כך ישלים חקו. ובקצת קהלות קדושות נתיסדו חברות קדושות, ללמוד תורה ברבים מיד לאחר התפלה, ויש לכל ירא שמים להתחבר אליהם.
(ב)[עריכה]
כל איש ישראל חייב ללמוד תורה, בין עני בין עשיר, בין שלם בגופו בין בעל יסורין, בין בחור בין זקן גדול, אפילו עני המחזיר על הפתחים, חייב לקבוע לו זמן לתלמוד תורה ביום ובלילה, שנאמר והגית בו יומם ולילה. ומי שאינו יודע כלל ללמוד, או שאי אפשר לו מחמת רוב הטרדות, יספיק לאחרים הלומדים, ותחשב לו כאלו לומד בעצמו. כמו שדרשו רבותינו זכרונם לברכה בפסוק שמח זבולן בצאתך ויששכר באהליך, זבולן ויששכר עשו שותפות, זבולן עסק בסחורה והספיק ליששכר פרנסתו, שיהיה לו פנאי לעסוק בתורה, לפיכך הקדים הפסוק זבולן ליששכר, מפני שתורתו של יששכר על ידי זבולן היתה. וכן מצינו במשנה, שמעון אחי עזריה אומר וכו' ונקרא שמעון על שם אחיו עזריה, לפי שעזריה עסק בפרקמטיא והיה מספיק צרכי שמעון אחיו, שהיה עוסק בתורה, והתנו ביניהם, שיהא חלק לעזריה בשכר למודו של שמעון. ועל כל פנים יתאמץ כל אדם ללמוד אפילו רק מעט בכל יום ובכל לילה.
(ג)[עריכה]
מי שאינו יכול לעשות תורתו קבע, אלא שהוא קובע עתים לתורה, יעסוק בעתים הללו שהוא קבוע, ללמוד ההלכות השכיחות הנצרכות לדעת לכל איש ישראל, וגם באגדות ומדרשים וספרי מוסר אשר יסודתם בהררי קודש, ממדרשי רבותינו זכרונם לברכה שהם מועילים להחליש כח היצר הרע, ואשרי מי שיש לו חק קבוע ולא יעבור, ללמוד בספר "חק לישראל" דבר יום ביומו. וכל המוסיף מוסיפין לו טובה מן השמים.
(ד)[עריכה]
כשהוא לומד וצריך לצאת לחוץ, אל יניח את הספר פתוח, כי על ידי זה משכח תלמודו.
(ה)[עריכה]
צריך ליזהר, בכל מה שהוא לומד, להוציאו בשפתיו ולהשמיע לאזניו, שנאמר לא ימוש ספר התורה הזה מפיך, והגית בו וגו', ומי שמוציא בשפתיו, אף על פי שאינו מבין, קיים מצות ולמדתם, ולכן כל עם הארץ מברך ברכת התורה בשחר לפני הפסוקים, וכן כשעולה לספר תורה. וכל העוסק בתורה, ואינו יכול להבין, מחמת קוצר דעתו, יזכה להבינה בעולם הבא.


<< | קיצור שולחן ערוך · סימן כח | במהדורה המנוקדת | >>
הלכות ספר תורה ושאר ספרי קודש
ובו י"ג סעיפים:
סעיף א - ב - ג - ד - ה - ו - ז - ח - ט - י - יא - יב - יג
(א)[עריכה]
מצוַת עשה על כל איש מישראל לכתוב לו ספר תורה, שנאמר: "ועתה כתבו לכם את השירה הזאת", וקיבלו חז"ל פירושו, לכתוב את כל התורה שיש בה השירה. ואפילו ירש ספר תורה מאביו, מצוה לכתוב משלו.
שכר לו סופר לכתוב לו ספר תורה, או שקנאו והיה בו טעות והגיהו, הרי זה כאילו כתבו.
ואסור למכור ספר תורה. אך בשעת דחק גדול, יעשה שאלת חכם.
(ב)[עריכה]
וכן מצווה על כל איש לקנות שאר ספרי קודש שלומדים מתוכן, כגון מקרא, משנה, וגמרא ופוסקים, שילמוד מתוכן, וגם ישאילן לאחרים.
ומי שאין ידו משגת לקנות לו ספר תורה וגם שאר ספרי לימוד, אזי הספרים שהן לצורך לימוד, הן קודמין.
אמרו רבותינו ז"ל: "וצדקתו עומדת לעד", זה הכותב (והוא הדין הקונה) ספרים ומשאילן לאחרים.
(ג)[עריכה]
חייב אדם לנהוג כבוד גדול בספר תורה. ומצווה לייחד לו מקום, ולכבד את המקום ההוא ולהדרו ביותר.
ולא ירוק כנגד ספר תורה, ולא יאחוז ספר תורה בלא מטפחת.
הרואה את הנושא ספר תורה, צריך לעמוד לפניו, עד שיכניס את הספר תורה למקומו, או עד שאינו רואהו עוד. ובבית הכנסת בשעה שמוציאין ומכניסין את הספר תורה, מצווה לכל מי שעוברת לפניו, ללוותה עד מקומה. וכן המגביה והגולל ילכו ללוותה.
(ד)[עריכה]
אפילו שאר ספרי קודש, אם מונחים על ספסל, אסור לישב על ספסל זאת, אלא אם הספרים מונחים על איזה דבר שגבוה לכל הפחות טפח. ומכל שכן דאסור להניח ספרים על גבי קרקע.
לא יניח אדם ספר על ברכיו ושני אצילי ידיו עליו.
בשעת הדחק מותר לישב על גבי תיבה שיש בה שאר ספרי קודש, אבל אם יש בה ספר תורה, אסור.
מניחים חומשים על גבי נביאים וכתובים וכן כתובים על גבי נביאים, ונביאים על גבי כתובים, אבל אין מניחים נביאים וכתובים על גבי חומשים.
(ה)[עריכה]
ספר תורה שבלה גונזין אותו, וכן שאר ספרים וכתבי קודש ותשמישי קדושה. ואסור לשורפן.
(ו)[עריכה]
אין זורקין כתבי קודש, ואפילו הלכות ואגדות. ואסור להפוך אותן על פניהם. ואם מצאן הפוכין, צריך להניחן כראוי.
(ז)[עריכה]
אין להשתין מים בפני ספרים. ולעת הצורך, על כל פנים יהיו מונחים גבוהים עשרה טפחים.
(ח)[עריכה]
אין לעשות מפות ומעילים לדבר שבקדושה מדבר שנשתמש בו הדיוט. ובדיעבד שכבר נעשו, מותר. אבל מדבר שנשתמש בו לעבודה זרה, אפילו בדיעבד אסור.
(ט)[עריכה]
אסור להשתמש בספר להנאתו, כגון להעמידו להגן מפני החמה, או כדי שלא יראה חברו מה שהוא עושה. אבל אם השמש זורחת על הספר שהוא לומד בו, מותר להגן בספר אחר, כיוון שאינו עושה להנאתו. וכן להניח ספר תחת ספר שהוא לומד בו כדי להגביהו לצורך הלימוד, יש להתיר. אבל אין להניח ספר בתוך ספר אחר שלא יצטרך לחפש אחר כך מקום לימודו.
לא ישרטט איזה קונטרס על הספר, לפי שאין קדושה בקונטרס עד שיכתבו בו. וכן לא יניח נייר וכדומה בספר למשמרת.
(י)[עריכה]
המאבד כתבי קודש, עובר בלאו ד"לא תעשון כן לה' אלהיכם". וצריכין למחות בכורכי ספרים שמדבקין בתוך הלוחות כתבי קודש. גם צריכין להיזהר מאוד כשנותנים ספרים קדושים ישנים לאומן גוי לכורכם מחדש, שיקחו מהם את הלוחות הישנות להצניעם, שלא יתנם האומן לספר חול.
(יא)[עריכה]
אין לוקחין ספר תורה תפילין ומזוזות מן הגוים ביותר מכדי דמיהן, כדי שלא להרגילן לגונבן ולגוזלן. אבל בכדי דמיהם, חייבים לקנות (אפילו במקום שצריכין גניזה). ואם הגוי מבקש הרבה, צריך לעסוק ולדבר עמו בדברי ריצוי, אולי ישווה עמו בכדי דמיו. ואם עומד בדעתו אז מניחן בידו (ט"ז). ואין לבקש מן הגוי שיתנם בזול יותר מדאי, פן יכעוס וישליכם למקום אבוד.
(יב)[עריכה]
אם נפל ספר תורה מידו, אפילו בנרתיקו, צריך להתענות. ונוהגים שגם הרואים מתענים (עיין בר"י סימן מד).
(יג)[עריכה]
אסור לכתוב פסוק בלי שרטוט (עיין מג"א סימן ל"ב ס"ק ז').
יש אומרים דאסור לכתוב דברי חול בכתב אשורית שכותבין בו התורה.


<< | קיצור שולחן ערוך · סימן כט | במהדורה המנוקדת | >>
מידות שירגיל בהם האדם את עצמו
ובו כ"א סעיפים:
סעיף א - ב - ג - ד - ה - ו - ז - ח - ט - י - יא - יב - יג - יד - טו - טז - יז - יח - יט - כ - כא
(א)[עריכה]
האנשים חלוקין הם בדעותיהם (פירוש בטבעיהם). יש אדם שהוא בעל חימה וכועס תמיד, ויש אדם שדעתו מיושבת עליו ואינו כועס כלל, או שהוא כועס פעם אחת בהרבה שנים. יש אדם שהוא גבה לב ביותר, ויש שהוא שפל רוח ביותר. יש שהוא בעל תאווה, לא תשבע נפשו מהלוך בתאווה, ויש שהוא בעל לב טהור, ולא יתאווה אפילו לדברים מעטים שהגוף צריך להם. יש בעל נפש רחבה, שלא תשבע נפשו מכל ממון שבעולם, כענין שנאמר: "אוהב כסף לא ישבע כסף", ויש מקצר נפשו, ודי לו אפילו דבר מועט שלא יספיק לו, ולא ירדוף להשיג די צורכו. יש שהוא מסגף עצמו ברעב וקובץ על ידו, ומה שהוא אוכל משלו – אוכלו בצער, ויש שהוא מפזר כל ממונו. וכן בכל המידות והדעות, כגון מהולל ואונן, כילי ושוע, אכזר ורחמן, רך לבב ואמיץ לבב, וכיוצא בהן.
(ב)[עריכה]
הדרך הטוב והישר הוא שירגיל האדם את עצמו ללכת בדרך אמצעי. לא יתאווה אלא לדברים שהגוף צריך להן ואי אפשר לחיות זולתן, כענין שנאמר: "צדיק אוכל לשובע נפשו". וכן לא יהא עמל בעסקיו אלא להשיג דבר שצריך לו לחיי שעה, כעניין שנאמר: "טוב מעט לצדיק". ולא יקפוץ ידיו ביותר, וגם לא יפזר ממונו, אלא יתן צדקה כפי מיסת ידו, ומלווה כראוי למי שצריך. ולא יהא מהולל ושוחק, ולא עצב ואונן, אלא שמח כל ימיו בנחת בסבר פנים יפות. וכן בשאר רוב המידות, מי שהולך בדרך האמצעי נקרא חכם.
(ג)[עריכה]
אך הגאווה היא מידה רעה מאוד, ואסור לאדם לנהוג בה אפילו במועט, אלא ירגיל את עצמו להיות שפל רוח, כמו שציוו חז"ל: "מאוד מאוד הוי שפל רוח". ואיך תרגיל את עצמך להיות עניו ושפל רוח? כל דבריך יהיו בנחת, ראשך כפוף, עיניך יביטו למטה, וליבך למעלה. וכל אדם יהא חשוב בעיניך שהוא גדול ממך. אם הוא תלמיד חכם יותר ממך, הרי אתה מחוייב לכבדו. וכן אם הוא עשיר ממך, גם כן אתה מחוייב לכבדו, כדמצינו: רבי היה מכבד עשירים. ותחשוב בהיות כי השם יתברך נתן לו עושר, מסתמא ראוי הוא לכך. ואם הוא קטן ממך בחכמה או בעושר, תחשוב כי הוא יותר צדיק ממך, כי הוא אם עובר איזה עבירה – נחשב כשוגג ואנוס, ואתה אם עברת עבירה – אתה מזיד. אם כה תחשוב תמיד, לא תוכל להתגאות, וטוב לך.
(ד)[עריכה]
וכן הכעס היא מידה רעה מאוד, וראוי לאדם להתרחק ממנה מאוד. וירגיל את עצמו שלא יכעוס אפילו על דבר שראוי לכעוס. ואם צריך להטיל אימה על בניו ובני ביתו, יראה עצמו בפניהם שהוא כועס, כדי ליסרם, ותהא דעתו מיושבת בינו לבין עצמו.
אמר ליה אליהו לרב יהודה אחוה דרב סלא חסידא: לא תרתח ולא תחטי (לא תכעוס, שמתוך הכעס אתה בא לידי חטא); לא תרווי (לא תשתכר ביין) ולא תחטי. עוד אמרו רז"ל: כל הכועס כאילו עובד עבודה זרה, וכל מיני גיהנם שולטין בו, שנאמר: "הסר כעס מלבך והעבר רעה מבשרך", ואין רעה אלא גיהנם, שנאמר: "וגם רשע ליום רעה".
בעלי כעס, אין חייהם חיים. לפיכך ציוו להתרחק מן הכעס, עד שינהיג עצמו שלא ירגיש אפילו לדברים המכעיסים. וזו היא דרך הטובה. ודרך הצדיקים – שהן עלובין ואינם עולבין, שומעין חרפתם ואינן משיבין, עושין מאהבה ושמחים ביסורים, עליהם הכתוב אומר: "ואוהביו כצאת השמש בגבורתו".
(ה)[עריכה]
לעולם ירבה אדם בשתיקה, ולא ידבר אלא או בדברי תורה, או בדברים שהוא צריך לחיי גופו. ואפילו במה שצריך לצורכי גופו, לא ירבה דברים. וכבר אמרו רז"ל: כל המרבה דברים מביא חטא. ואמרו: לא מצאתי לגוף טוב משתיקה. ואמר רבא, מאי דכתיב: "מות וחיים ביד הלשון"? דבעי חיים, בלישניה; דבעי מוות, בלישניה.
(ו)[עריכה]
לא יהא אדם בעל שחוק ומהתלות, ולא עצב ואונן, אלא שמח. כך אמרו ז"ל: שחוק וקלות ראש מרגילין את האדם לערווה. וכן לא יהא בעל נפש רחבה, נבהל להון, ולא עצב ובטל ממלאכה, אלא בעל עין טובה, ממעט בעסק ועוסק בתורה. ואותו המעט שהוא חלקו, ישמח בו.
כך אמרו ז"ל: הקנאה והתאווה והכבוד מוציאין את האדם מן העולם; וצריך לאדם להתרחק מהן.
(ז)[עריכה]
שמא יאמר האדם: הואיל והקנאה והתאווה והכבוד וכיוצא בהם דרך רעה הן, שמוציאין את האדם מן העולם, אפרוש מהן ביותר, ואתרחק לצד האחרון, עד שלא יאכל בשר, ולא ישתה יין, ולא ישא אשה, ולא ישב בדירה נאה, ולא ילבוש מלבוש נאה, אלא ילבוש שק וכדומה?
גם זה דרך רעה היא, ואסור הוא לילך בה. המהלך בדרך זו נקרא חוטא, שהרי כתיב בנזיר: "וכפר עליו מאשר חטא על הנפש", ואמרו ז"ל: ומה אם נזיר, שלא פירש את עצמו אלא מן היין, צריך כפרה, המונע את עצמו מכל דבר ודבר, על אחת כמה וכמה!
לפיכך ציוו רז"ל שלא ימנע האדם את עצמו אלא מן הדברים שהתורה אסרה לנו, ולא יאסור על עצמו בנדרים ובשבועות דברים המותרים. כך אמרו ז"ל: לא דייך מה שאסרה תורה, אלא שאתה אוסר עליך דברים המותרים? ואסרו רז"ל לסגף את עצמו בתענית יותר מן הראוי. ועל כל הדברים האלו וכיוצא בהן אמר שלמה המלך עליו השלום: "אל תהי צדיק הרבה ואל תתחכם יותר, למה תשומם", ואמר: "פלס מעגל רגלך וכל דרכיך יכונו".
(ח)[עריכה]
כבר כתבנו (בסימן א' סעיף ג') מאמר יהודה בן תימא: "הוי עז כנמר" וכו', שלא יתבייש מפני בני אדם המלעיגים עליו בעבודת הבורא יתברך שמו. אבל מכל מקום לא יענה אותם דברי עזות, שלא יקנה קנין בנפשו, להיות עז פנים אפילו שלא במקום עבודתו יתברך שמו.
(ט)[עריכה]
וכן אין להתקוטט בשביל איזה מצוה, כגון להתפלל לפני התיבה או לעלות לתורה וכדומה, כדמצינו בלחם הפנים, אף שהוא מצוה לאוכלו, שנינו הצנועים מושכים ידיהם, והגרגרנין חוטפין ואוכלין.
(י)[עריכה]
טבע האדם להיות נמשך במעשיו אחר רעיו וחבריו ואנשי מקומו. לפיכך צריך האדם להתחבר לצדיקים. לישב אצל החכמים תמיד, כדי שילמוד ממעשיהם. ויתרחק מן הרשעים ההולכים בחשך, כדי שלא ילמוד ממעשיהם. אמר שלמה המלך ע"ה הולך את חכמים יחכם, ורועה כסילים ירוע, ואומר אשרי האיש וגו'. ואם הוא דר בעיר שמנהיגיה רעים, ואין אנשיה הולכים בדרך ישרה, ילך משם לדור בעיר שאנשיה צדיקים ונוהגים בדרך טובים.
(יא)[עריכה]
מצות עשה להדבק בתלמידי חכמים כדי ללמוד ממעשיהם, כענין שנאמר ובו תדבק, וכי אפשר לאדם להדבק בשכינה, אלא כך פירשו רז"ל, הדבק בת"ח. לפיכך צריך האדם להשתדל שישא בת ת"ח, וישיא בתו לת"ח, ולאכול ולשתות עם תלמידי חכמים, ולעשות פרקמטיא לתלמיד חכם, ולהתחבר אליהם בכל מיני חבור שנאמר ולדבקה בו. וכן צוו רז"ל ואמרו הוי מתאבק בעפר רגליהם ושותה בצמא את דבריהם.
(יב)[עריכה]
מצוה על כל אדם לאהוב את כל אחד ואחד מישראל כגופו שנאמר ואהבת לרעך כמוך. לפיכך צריך לספר בשבחו, ולחוס על ממונו כמו שהוא חס על ממון שלו, ורוצה בכבוד עצמו. והמתכבד בקלון חברו אע"פ שאין חברו עומד שם ולא הגיעה לו בשת ולא בישו אלא ערך מעשיו הטובים וחכמתו למול מעשי חברו או חכמתו כדי שיראה מכללו שהוא מכובד וחברו בזוי אין לו חלק לעולם הבא עד שישוב בתשובה שלמה.
(יג)[עריכה]
כל השונא אחד מישראל בלבו עובר בלא תעשה, שנאמר לא תשנא את אחיך בלבבך (ע"ל סי' קפ"ט ס"ה). ואם חטא איש כנגדו לא ישטמנו וישתוק כמו שנאמר ברשעים ולא דבר אבשלום את אמנון מאומה למרע ועד טוב כי שנא אבשלום את אמנון, אלא מצוה עליו להודיעו ולומר לו למה עשית לי כך וכך, למה חטאת לי בדבר זה, שנאמר הוכח תוכיח את עמיתך. ואם חזר ובקש ממנו למחול לו, צריך למחול לו ולא יהא אכזרי, שנאמר ויתפלל אברהם אל האלהים. באבות דר"נ (סוף פ' ט"ז) ושנאת הבריות כיצד, מלמד שלא יכוין אדם לומר אהוב את החכמים ושנא את התלמידים, אהוב את התלמידים ושנא את עמי הארץ, אלא אהוב את כולם ושנא את האפיקורסים והמסיתים והמדיחים וכן המסורות. וכן דוד אמר משנאיך ה' אשנא ובתקוממיך אתקוטט. תכלית שנאה שנאתים לאויבים היו לי. הלא הוא אומר ואהבת לרעך כמוך אני ה', מה טעם, כי אני בראתיו. ואם עושה מעשה עמך אתה אוהבו, ואם לאו אי אתה אוהבו.
(יד)[עריכה]
אסור לאדם לבקש דין מן השמים על חברו שעשה לו רעה. ודוקא בדאית ליה דיינא בארעא. וכל הצועק על חברו הוא נענש תחלה. וי"א דאפילו לית ליה דיינא בארעא, אסור לצעוק עליו אלא אם כן הודיעו תחלה.
(טו)[עריכה]
הרואה את חברו שחטא או שהלך בררך לא טוב, מצוה להחזירו למוטב ולהודיעו שהוא חוטא במעשיו הרעים, שנאמר הוכח תוכיח את עמיתך. והמוכיח את חברו בין בדברים שבינו לבינו בין בדברים שבינו לבין המקום, צריך להוכיחו בינו לבין עצמו, וידבר לו בנחת ובלשון רכה. ויודיעו שאינו אומר לו אלא לטובתו להביאו לחיי עולם הבא. וכל שאפשר בידו למחות ואינו מוחה, הוא נתפס בעון זה, כיון שהיה אפשר לו למחות.
(טז)[עריכה]
במה דברים אמורים, כשהוא מדמה שישמע לו. אבל אם יודע בו שלא ישמע לו, אסור להוכיחו. דאמר ר' אילעא משום ר"א ב"ר שמעון כשם שמצוה על אדם לומר דבר הנשמע, כך מצוה על אדם שלא לומר דבר שאינו נשמע, ר' אבא אומר חובה, שנאמר אל תוכח לץ פן ישנאך הוכח לחכם ויאהבך.
(יז)[עריכה]
אסור לאדם לבייש את חברו בין בדיבור בין במעשה. וכל שכן ברבים. ואמרו ז"ל המלבין פני חברו ברבים אין לו חלק לעוה"ב. עוד אמרו ז"ל נוח לאדם להפיל את עצמו לכבשן האש ואל ילבין פני חברו ברבים, שנאמר היא מוצאת והיא שלחה אל חמיה לאמר לאיש אשר אלה לו אנכי הרה, ולא אמרה לו בפירוש, אלא ברמז, אם יודה יודה, ואם לאו לא תפרסמו. לפיכך צריך האדם להזהר מאד שלא לבייש את חברו ברבים, בין קטן בין גדול, ולא יקרא אותו בשם שהוא בוש, ולא יספר לפניו דבר שהוא בוש ממנו. ואם חטא כנגדו והוא צריך להוכיחו, לא יכלימנו שנאמר ולא תשא עליו חטא. במה דברים אמורים בדברים שבין אדם לחברו, אבל בדברי שמים אם לא חזר כשהוכיחו בסתר, מכלימין אותו ברבים, ומפרסמים חטאו, ומחרפים אותו בפניו, ומבזין ומקללין אותו עד שיחזור למוטב, כמו שעשו כל הנביאים בישראל, ואין בו משום אונאת דברים, שנאמר לא תונו איש את עמיתו, ופירשו רז"ל עמיתו עם שאתך בתורה ובמצות הזהירה התורה על אונאתו, ולא על העובר עליהן ולא חזר בו לאחר שהוכיחוהו בסתר ובלשון רכה.
(יח)[עריכה]
מי שחטא חברו כנגדו, ולא רצה להוכיחו, ולא לדבר לו כלום, ומחל לו בלבו, ולא שטמו ולא הוכיחו, הרי זה מדת חסידות, לא הקפידה התורה אלא על המשטמה.
(יט)[עריכה]
חייב אדם להזהר ביתומים ואלמנות שלא ידבר אליהם אלא רכות, וינהג בהן מנהג כבוד. ולא יכאיבם אפילו בדברים, מפני שנפשן שפלה מאוד ורוחן נמוכה, אף ע"פ שהן בעלי ממון. אפילו אלמנתו של מלך ויתומיו מוזהרים אנו עליהן, שנאמר כל אלמנה ויתום לא תענון. ברית כרת להם מי שאמר והיה העולם, שכל זמן שהם צועקין מחמת החמס שנעשה להם, הם נענים שנאמר כי אם צעוק יצעק אלי שמוע אשמע צעקתו. במה דברים אמורים שעינה אותן לצורך עצמו, אבל עינה אותם הרב כדי ללמדן תורה או אומנות או להוליכן בדרך ישרה, הרי זה מותר, ומ"מ ישגיח לנהלם בנחת וברחמים גדולים, שנאמר כי ה' יריב ריבם. אחד יתום מאב ואחד יתום מאם. ועד אימתי נקראים יתומים לענין זה, עד שיהיו יכולים לעשות כל צרכיהם בעצמם כשאר כל הגדולים.
(כ)[עריכה]
צריך האדם ליזהר שלא לעשות איזה דבר שיכולין לחשוד אותו שעשה דבר עבירה, (ואעפ"י שאינו עושה), כדמצינו שהכהן התורם את הלשכה, לא היה נכנס בבגד העשוי בענין שיכולין להטמין בו איזה דבר, לפי שצריך האדם לצאת ידי הבריות כדרך שהוא צריך לצאת ידי המקום ב"ה, שנאמר והייתם נקיים מה' ומישראל, ואומר ומצא חן ושכל טוב בעיני אלהים ואדם.
(כא)[עריכה]
מדת חסידות שלא לקבל מתנה, אלא לבטוח בה' שיתן לו די מחסורו, שנא' ושונא מתנות יחיה.


<< | קיצור שולחן ערוך · סימן ל | במהדורה המנוקדת | >>
איסור רכילות, לשון הרע, נקימה ונטירה
ובו ט' סעיפים:
סעיף א - ב - ג - ד - ה - ו - ז - ח - ט
(א)[עריכה]
כתיב (ויקרא יט, טז): "לא תלך רכיל בעמך". איזהו רכיל? זה שטוען דברים והולך מזה לזה ואומר: כך אמר פלוני, כך וכך שמעתי על פלוני; אף על פי שהוא אמת, וגם אין בו גנות, הרי זה עובר בלאו. והוא עוון גדול, וגורם להרוג נפשות מישראל, לכך נסמך לו "לא תעמד על דם רעך" (שם).
צא ולמד מה אירע לדואג האדומי, שאמר לשאול כי אחימלך נתן לדוד צידה וחרב. אף על פי שהדבר היה אמת, וגם לא הוי גנות לאחימלך, שהרי לא עשה בזה שום מעשה רע, וגם אם שאול בעצמו היה שואל לאחימלך, היה אומר לו מה שעשה, כי לא נתכוין לחטוא בזה נגד שאול, עם כל זה גרם הרכילות של דואג שנהרגו כמה כהנים.
(ב)[עריכה]
יש עוון גדול מזה עד מאוד, והוא בכלל לאו זה, והוא לשון הרע, והוא המספר בגנות חברו אף על פי שאומר אמת. אבל האומר שקר, נקרא מוציא שם רע על חברו. אבל בעל לשון הרע, זה שיושב ואומר: כך וכך עשה פלוני, כך וכך היו אבותיו, כך וכך שמעתי עליו, ואומר דברים של גנאי. על זה אמר הכתוב (תהלים יב, ד): "יכרת ה' כל שפתי חלקות לשון מדברת גדולות".
והמקבל לשון הרע הוא גרוע יותר מן האומרו.
ולא נחתם גזר דין על אבותינו במדבר, אלא על לשון הרע בלבד.
(ג)[עריכה]
עד היכן לשון הרע? שאל אחד לחברו: אנה אמצא אש? ואמר לו: היכן נמצא אש, בבית פלוני, שיש לו הרבה בשר ודגים, ומבשלים שם תמיד.
(ד)[עריכה]
ויש דברים שהם אבק לשון הרע. כיצד? אמר: שתקו מפלוני, איני רוצה להודיע מה אירע, ומה היה, וכיוצא בדברים אלו. וכן המספר בטובת חברו בפני שונאיו, הרי זה אבק לשון הרע, שזה גורם להם שיספרו בגנותו.
ועל זה העניין אמר שלמה (משלי כז, יד): "מברך רעהו בקול גדול בבקר השכם, קללה תחשב לו", שמתוך טובתו בא לידי רעתו.
וכן המספר לשון הרע דרך שחוק ודרך קלות ראש, כמי שאינו מדבר בשנאה, הוא ששלמה אמר בחכמתו (משלי כו, יח-יט): "כמתלהלה הזורה זיקים חצים ומות... ואמר הלא משחק אני".
וכן המספר לשון הרע ברמאות, שעושה עצמו כאילו מספר רק לפי תומו ואינו יודע שזהו לשון הרע, וכשגוערין אותו אומר: איני יודע שזהו לשון הרע, או שֶאֵלו מעשיו של פלוני.
(ה)[עריכה]
אחד המספר לשון הרע בפני חבירו או שלא בפניו, והמספר דברים שגורמים – אם נשמעו איש מפי איש – להזיק חברו בגופו או בממונו, ואפילו להצר לו או להפחידו, הרי זה לשון הרע.
ואם כבר נאמרו הדברים בפני שלושה, מסתמא כבר נתפרסם הדבר. ואם סיפר הדבר אחד מן השלושה פעם אחרת, אין בו משום לשון הרע. והוא שלא יתכוין להעביר הקול ולגלותן יותר.
מה תקנתו של אדם שלא יבוא לידי לשון הרע? אם תלמיד חכם הוא, יעסוק בתורה; ואם עם הארץ הוא, ישפיל דעתו.
(ו)[עריכה]
אמר רבי ירמיה בר אבא, ארבע כיתות אין מקבלות פני שכינה: כת לצים, וכת חנפים, וכת שקרים, וכת מספרי לשון הרע. כת לצים דכתיב (הושע ז, ה): "משך ידו את לוצצים" (פרש רש"י: משך ידו הקב"ה מהיות את לוצצים). כת חנפים דכתיב (איוב יג, טז): "כי לא לפניו חנף יבוא". כת שקרים דכתיב (תהלים קא, ז): "דובר שקרים לא יכון לנגד עיני". כת מספרי לשון הרע, דכתיב (תהלים ה, ה): "כי לא אל חפץ רשע אתה, לא יגורך רע" (ופרש רש"י: לא יגור עמך רע, וגבי מספרי לשון הרע כתיב, דכתיב בההיא פרשתא: "כי אין בפיהו נכונה" וגו'); צדיק אתה ה', לא יגור במגורך רע (סוטה סוף פרק ז').
ואמרו רז"ל: כל ליצנותא אסירא, בר מליצנותא דעבודה זרה דשריא (סנהדרין סג ב).
(ז)[עריכה]
הנוקם מחבירו עובר בלא תעשה, שנאמר: "לא תקום". וכיצד היא הנקימה? אמר לחבירו: השאילני קרדומך, אמר לו: איני משאילך. למחר היה חברו צריך לשאול ממנו, אמר לו חברו: השאילני קרדומך. אמר לו: איני משאילך כמו שאתה לא השאלתני כאשר שאלתי ממך, הרי זה נוקם ועובר בלאו. אלא כשיבוא לשאול יתן לו בלב שלם, ולא יגמול לו כאשר גמלו, אלא ראוי לו לאדם להיות מעביר על מדותיו על כל דברי העולם, שאצל המבינים –הכל דברי הבל והבאי, ואינן כדאי לנקום עליהם. וכן אמר דוד המלך עליו השלום: "אם גמלתי שולמי רע ואחלצה" וגו'.
(איסור קללה כתבנו בסימן ו' סעיף ג).
(ח)[עריכה]
אם תרצה להנקם מאויבך, תוסיף מעלות טובות ותלך בדרכי ישרים, ובזה ממילא תנקם משונאך, כי הוא יצטער על מדותיך ויתאבל בשמעו שמעך הטוב. אבל אם תעשה מעשים מכוערים, אז ישמח שונאך על קלונך וחרפתך, והנה הוא מתנקם בך.
(ט)[עריכה]
כל הנוטר לאחד מישראל עובר בלא תעשה, שנאמר: "ולא תט(ו)ר את בני עמך". כיצד היא הנטירה? ראובן שאמר לשמעון: השאילני דבר פלוני, ולא רצה שמעון. לימים בא שמעון לשאול איזה חפץ מראובן, ואמר לו ראובן: הא לך, הריני משאילך ואיני כמותך, לא אשלם לך כמעשיך; העושה כזה עובר בלא תטור. אלא ימחה הדבר מלבו ולא יזכרנו כלל, וזו היא הדעה הנכונה שאפשר שיתקיים בה ישוב הארץ ומשאם ומתנם של בני אדם זה עם זה.


<< | קיצור שולחן ערוך · סימן לא | במהדורה המנוקדת | >>
לכוין בכל מעשיו לשם שמים
ובו ז' סעיפים:
סעיף א - ב - ג - ד - ה - ו - ז
(א)[עריכה]
אמרו רבותינו ז"ל: איזוהי פרשה קטנה שכל גופי תורה תלויים בה? "בכל דרכיך דעהו". פירוש, שאפילו בדרכיך שאתה עושה לצורך גופך, דע את ה' ועשה את הדברים לשמו יתברך, כגון האכילה והשתיה וההליכה והישיבה והשכיבה והקימה והתשמיש והשיחה; כל צרכי גופך יהיו כולם לעבודת בוראך, או לדבר הגורם לעבודתו.
(ב)[עריכה]
אכילה ושתיה כיצד? אין צריך לומר שלא יאכל וישתה דברים האסורים חס ושלום, אלא גם בדברים המותרים, אם היה צמא ורעב, ואכל ושתה להנאתו – אינו משובח. אלא יתכוין באכילתו ושתייתו שיהיה לו כוח לעבודת הבורא. לפיכך לא יאכל כל שהחיך מתאווה לו, ככלב וחמור, אלא יאכל דברים המועילים וטובים לבריאות הגוף. ויש אנשי מעשה שקודם אכילה אומרים, הנני רוצה לאכול ולשתות כדי שאהיה בריא וחזק לעבודת הבורא יתברך שמו.
(ג)[עריכה]
הישיבה והקימה וההליכה כיצד? אין צריך לומר שלא ישב במושב לצים, ושלא לעמוד בדרך חטאים, ושלא לילך בעצת רשעים. אלא אפילו לישב בסוד ישרים ולעמוד במקום צדיקים ולילך בעצת תמימים, אם עשה להנאת עצמו להשלים חפצו ותאוותו, אין זה משובח. אלא יעשה לשם שמים. ומכל מקום גם אם אי אפשר לו לכוון לשם שמים דווקא, אל ימנע את עצמו מדברים אלו, כי מתוך שלא לשמה יבא לשמה.
(ד)[עריכה]
שכיבה כיצד? אין צריך לומר בזמן שיכול לעסוק בתורה ובמצוות, אם מתגרה בשינה לענג את עצמו, שאינו ראוי לעשות כן. אלא אפילו בזמן שהוא יגע וצריך לישן כדי לנוח מיגיעתו, אם עשה להנאת גופו, אינו משובח. אלא יתכוין לתת שינה לעיניו ולגופו מנוחה לצורך בריאות גופו, ושלא תטרף דעתו בתורה מחמת מניעת השינה.
(ה)[עריכה]
תשמיש כיצד? אין צריך לומר שלא יעבור עבירה חס ושלום, אלא אפילו בעונה האמורה בתורה, אם עשה להנאת גופו או להשלים תאוותו, הרי זה מגונה. ואפילו אם נתכוון כדי שיהיו לו בנים שישמשו אותו וימלאו מקומו, אינו משובח. אלא יתכוין שיהיו לו בנים לעבודת בוראו. או שיתכוין להברות את גופו, ולקיים מצוַת עונה, כאדם הפורע את חובו.
(ו)[עריכה]
השיחה כיצד? אין צריך לומר שלא יספר לשון הרע או רכילות וליצנות ונבלות פה חס ושלום, אלא אפילו לספר בדברי חכמים, צריך שתהא כוונתו לעבודת הבורא, או לדבר המביא לעבודתו.
(ז)[עריכה]
וכן כשהוא עוסק במשא ומתן או במלאכה להשתכר בה, לא יהא בליבו לקבוץ ממון בלבד, אלא יעשה כדי שיהא לו לפרנס בני ביתו, ולתת צדקה, ולגדל בניו לתלמוד תורה.
כללו של דבר, חייב אדם לשום עיניו וליבו על דרכיו, ולשקול כל מעשיו במאזני שכלו. וכשרואה דבר שיבוא לידי עבודת הבורא יתעלה – יעשהו, ואם לאו – לא יעשהו. ומי שנוהג כן, נמצא עובד את בוראו כל ימיו, אפילו בשעת שבתו וקומו והילוכו, ובשעת משאו ומתנו, ואפילו באכילתו ושתייתו, ואפילו בתשמישו ובכל צרכיו. ועל עניין זה ציוו רז"ל ואמרו: "וכל מעשיך יהיו לשם שמים". ובדרך הזה זקף רבינו הקדוש אצבעותיו למעלה בשעת מיתתו ואמר, גלוי וידוע לפניך שלא נהניתי מהם אלא לשם שמים.


<< | קיצור שולחן ערוך · סימן לב | במהדורה המנוקדת | >>
שמירת הגוף על פי הטבע
ובו כ"ז סעיפים:
א - ב - ג - ד - ה - ו - ז - ח - ט - י - יא - יב - יג - יד - טו - טז - יז - יח - יט - כ - כא - כב - כג - כד - טו - טז - כז
(א)[עריכה]
הואיל והיות הגוף בריא ושלם – מדרכי השם הוא, שהרי אי אפשר שיבין או ידע דבר מידיעת הבורא והוא חולה, לפיכך צריך האדם להרחיק את עצמו מדברים המאבדין את הגוף, ולהנהיג את עצמו בדברים המברין והמחלימים את הגוף. וכן הוא אומר: "ונשמרתם מאד לנפשותיכם" (דברים ד טו).
(ב)[עריכה]
הבורא ברוך הוא וברוך שמו ברא את האדם (וכן כל בעלי חיים), ונתן בו חום הטבעי. וזהו החיות של האדם, שאם יכבה האש הטבעי, אפס חיותו. והחזקת החום הזה הוא על ידי המאכל אשר האדם אוכל, כמו האש הבוער, שאם לא יוסיפו עליו תמיד עצים – יכבה לגמרי. כן האדם, אם לא יאכל, יכבה האש אשר בתוכו וימות.
המאכל נטחן בין השינים, ומתערב עם מיץ הרוק, ויותך. ומשם יורד לאצטומכא, ונטחן גם שם, ומתערב עם המיצים, מיץ האצטומכא ומיץ המרה, ויותך ויתבשל מהחום והמיצים, ומתעכל. הברור שבו – ממנו ניזונים כל האברים, ומקיים חיות האדם; והפסולת, שהוא המותרות, נדחה לחוץ.
ועל זה אנו אומרים בברכת אשר יצר (לפירוש אחד): "ומפליא לעשות", שנתן הקב"ה את הטבע באדם לברור את טוב המאכל, וכל איבר מושך אליו מזונו הראוי לו, והפסולת נדחה לחוץ. שאם נשאר הפסולת בתוכו, יתעפש ויבא לידי חולאים רחמנא ליצלן.
ולכן רוב בריאות הגוף וחולשתו תלוי בעיכול המאכל: אם מתעכל בדרך קל וטוב, אז האדם בריא; אבל אם מתקלקל העיכול, אז נחלש האדם, ויכול לבא לידי סכנה חס ושלום.
(ג)[עריכה]
העיכול הטוב הוא אם המאכל איננו רב, ושיהא קל להתעכל. שאם אכל האדם הרבה והאצטומכא מלא, אז קשה העיכול, כי האיצטומכא אינו יכול אז להתפשט ולהתכווץ כראוי בטבעו ולטחון את המאכל כראוי. וכמו האש, שאם ירבו עליו עצים יותר מדאי – אינו בוער יפה, כמו כן המאכל באיצטומכא.
ולכן, האדם אשר רוצה לשמור בריאות גופו, צריך ליזהר, שלא לאכול – רק כשיעור בינוני לפי מזג גופו, לא מעט, ולא כל שבעו. ורוב החולאים הבאים על האדם אינם אלא, או מפני מאכלים רעים; או מפני שהוא ממלא בטנו ואוכל אכילה גסה, אפילו ממאכלים טובים.
הוא ששלמה אמר בחכמתו: "שומר פיו ולשונו שומר מצרות נפשו" (משלי כא כג), כלומר: שומר פיו מלאכול מאכל רע, או מלשבוע; ולשונו מלדבר, אלא בצרכיו. ואמר החכם: האוכל דבר מועט מדברים המזיקים, אינו מזיק לו כמו האוכל הרבה מדברים הטובים.
(ד)[עריכה]
האדם בנעוריו – כוח העיכול שלו חזק, ועל כן צריך מזון תדיר יותר מן האיש אשר הוא באמצע ימיו. והזקן, לחלישות כוחו, צריך שיהיה מאכלו קל, ומעט בכמות והרבה באיכות, להחזקת כוחו.
(ה)[עריכה]
בימי החום, נחלשים כלי העיכול מן החום, ועל כן ראוי שיהיה שיעור האכילה בימי החום פחות מבימי הקור. ושיערו חכמי הרופאים לאכול בימות החמה רק שני שלישים ממה שהוא אוכל בימות הגשמים.
(ו)[עריכה]
כלל גדול בדרכי הרפואה, שקודם האכילה – ייגע בהליכה או בעבודה, עד שיתחמם גופו, ואחר כך יאכל. וזהו שכתוב: "בזעת אפך תאכל לחם" (בראשית ג יט), ונאמר: "ולחם עצלות לא תאכל" (משלי לא כז]]).
ויתיר חגורתו קודם אכילה. (וסימנא: "ואקחה פת לחם" (בראשית יח ה); אקחה ראשי תיבות למפרע: התר חגורה קודם אכילה; פת לחם ראשי תיבות: פן תבוא לידי חולי מעיים). ובשעת האכילה, ישב במקומו, או מיסב על שמאלו.
ואחר האכילה לא יתנועע הרבה, כי על ידי זה ירד המאכל מן האצטומכא טרם שיתעכל ויזיק לו; אלא ילך מעט וינוח. ולא יטייל, ולא ייגע את עצמו לאחר האכילה. ולא יישן אחר האכילה עד שתי שעות, שלא יעלו העשנים למוח ויזיקוהו. וכן המרחץ וההקזה והמשגל אינם טובים לאחר האכילה.
(ז)[עריכה]
בני האדם אינם שווים במזגם: יש מי שמזגו חם, ויש מי שמזגו קר, ויש מי שמזגו ממוצע. והמאכלים גם כן משונים. ומי שמזגו ממוצע, יאבל מאכלים שהם גם כן ממוצעים. אבל מי שאין מזגו ממוצע, צריך שיאכל מאכלים שהם קצת היפך מזגו: מי שמזגו חם, לא יאכל דברים חמים, כמו תבלין ובשמים, אלא יאכל מאכלים שהם קצת קרים וחמוצים; ומי שמזגו קר, יאכל מאכלים שהם קצת חמים.
וכן ישתנה המאכל לפי הזמן ולפי המקום: בימות החמה, יאכל מאכלים קרים, כמו בשר כבשים וגדיים רכים ואפרוחי תרנגולת, וגם קצת מאכלים חמוצים; ובימי הקור, מאכלים חמים. וכן במדינה קרה – מאכלים חמים, ובמדינה חמה – מאכלים קרים.
(ח)[עריכה]
המאכל הממוצע הוא לחם חיטה. ולא סולת ממש, כי הסולת מתאחר מלהתאכל, אך יהיה בו גם קצת מהמורסן, ויהא נתחמץ במיצוע, ובו מלח, ומאפה תנור. ויתר המאכלים שנעשו מהחיטה אינם טובים.
ממיני הבשר, הטוב הוא כבש בן שנתו, וכן הגדיים היונקים. אך כל מיני בני מעיים, וגם הראש, המה לא טובים. העיזים והפרה הזקנה והגבינה הישנה המה מאכלים רעים ועבים.
כל בשר עוף קל להתעכל יותר מבשר בהמה. והטוב שבעופות, התרנגולת. אמרו הרופאים, כי המאכל שהאדם רגיל בו – אינו מזיק לו, ואפילו הוא מאכל רע, כי ההרגל נעשה טבע; ובלבד שלא ימלא בו כרסו.
(ט)[עריכה]
אין לאכול לב בהמה או עוף, משום דקשה לשכחה. וכן לא יאכל ממקום שאכל עכבר או חתול, דגם כן קשה לשכחה.
(י)[עריכה]
זמן האכילה הוא כשיתאווה לאכול תאווה אמיתית, לא זרה. ולהבדיל בין תאווה אמיתית לתאווה זרה היא זאת: הראשונה נקרא רעב (הונגער), כי האיצטומכא ריק; והשניה היא כשמתאווה מאכל מיוחד, ונקרא תיאבון (אפעטיט).
ובדרך כלל, האדם הבריא והחזק יאכל שתי פעמים ביום. וחלשים וזקנים, יש להם לאכול אך מעט בפעם אחת, ויאכלו כך הרבה פעמים ביום, כי ריבוי המאכל יחליש את האיצטומכא. והרוצה לשמור בריאותו, לא יאכל עד שיהיה האיצטומכא ריק מן המאכל הקודם. וסתם עיכול, בבני אדם הבריאים, האוכלים מאכלים ממוצעים ומתעמלים בדרך המיצוע, הוא לשש שעות. וטוב להשמיט סעודה אחת בשבוע, כדי שישבות האיצטומכא מעבודתו ויתחזק כח עיכולו. ונראה כי השמטה זאת טוב שתהא בערב שבת.
(יא)[עריכה]
טוב להרגיל את עצמו לאכול פת בשחרית (עיין מסכת ב"מ דף ק"ז ע"ב).
(יב)[עריכה]
הרוצה לאכול כמה מיני מאכלים, יקדים לאכול תחילה את המשלשל. ולא יערבם עם המזון, אלא שוהה מעט ביניהם. וכן יקדים את המאכל הקל שהוא נוח להתעכל, כגון בשר עוף קודם לבשר בהמה; בשר בהמה דקה קודם לבשר בהמה גסה. ודברים שמאמצין את בני מעיים יאכל מיד לאחר האכילה, ואל יאכל מהם הרבה.
(יג)[עריכה]
מהיות כי התחלת העיכול הוא בפה, על ידי טחינת השינים והתערבות עם מיץ הרוק, לכן לא יבלע שום מאכל בלי לעיסה, כי אז תכבד העיכול באיצטומכא לבדו.
(יד)[עריכה]
כבר אמרנו (בסעיף ז') כי בני אדם אינם שווים במזגם. ויש לכל איש לבחור על פי רופאים במאכלים הטובים לפי מזגו ומקומו ושעתו.
ובדרך כלל, הנה הרופאים הקדמונים חילקו את המאכלים במדרגות שונות. יש מאכלים שהם רעים ביותר עד מאד, וראוי לאדם שלא לאוכלן לעולם, כגון: הדגים הגדולים המלוחים הישנים, והגבינה המלוחה הישנה, והכמהין ופטריות, והבשר המלוח הישן, ויין מגיתו, והתבשיל ששהה עד שנדף ריחו. וכן כל מאכל שריחו רע או מר ביותר, הרי הוא לגוף כמו סם המוות.
ויש מאכלים שהם רעים, אבל אינם כמו הראשונים לרוע; לפיכך ראוי לאדם שלא לאכול מהם אלא מעט, אחר ימים הרבה, ולא ירגיל את עצמו להיות מזונו מהם או לאוכלם עם מזונו תמיד. כגון: דגים גדולים, וגבינה, וחלב ששהה אחר שנחלב עשרים וארבע שעות, ובשר שוורים גדולים ותיישים גדולים, ולחם שעורים, ולחם מצות, והכרוב, והחציר, והבצלים והשומים, והחרדל והצנון. כל אלו מאכלים רעים הם, ואין ראוי לאדם לאכול מאלו אלא מעט עד מאוד, ובימות הגשמים. אבל בימות החמה לא יאכל מהם כלל.
(טו)[עריכה]
ויש מאכלים שהם רעים ואינם כמו אלו. והם כמו: עוף המים (אווזא ובר אווזא), ובני יונה הקטנים, ותמרים, ולחם שנילוש בשמן, והסולת שניפו אותה כל צורכה עד שלא נשאר בה ריח מורסן, אין ראוי להרבות במאכלות אלה.
(טז)[עריכה]
לעולם ימנע האדם את עצמו מפירות האילנות, ולא ירבה לאכול מהם אפילו יבשים, ומכל שכן רטובים. אבל קודם שיתבשלו באילן כל צורכן, הרי הן כחרבות לגוף. וכן החרובים רעים לעולם. וכל הפירות החמוצים – רעים, ואין אוכלין מהן אלא מעט בימות החמה ובמקומות החמים. והתאנים והענבים והרימונים לעולם טובים, בין רטובים בין יבשים, ואוכל אדם מהם כל צורכו. ומכל מקום לא יתמיד באכילתם, אף על פי שהם טובים מכל פרי האילנות.
(יז)[עריכה]
בענין השתייה, המים הם המשקים הטבעיים לאדם ובריאים לגוף. אם הם זכים וצלולים – מועילים ששומרים הרטיבות שבגוף, וממהרים להוציא את הפסולת.
כשישתה מים, יבחר את הקרים, שהם מרווים הצימאון ומטיבים את העיכול יותר מאלו שאינם קרים. אך לא יהיו קרים מאד, שהם מכבים את החום הטבעי. ומכל שכן כשהאדם הוא עייף ויגע, יזהר מאד שלא לשתות מים קרים, כי אז חלב הלב נתחמם, והוא מהותך מחמת העייפות והיגיעה, והמים הקרים יזיקו לו עד שיוכל לבוא לידי סכנה חס ושלום.
ואף כי המים טובים לבריאות הגוף, מכל מקום לא ישתה מהם הרבה. אין לשתות מים קודם האכילה, לפי שיתקרר האיצטומכא ולא יעכל את המזון כראוי. וגם בתוך אכילתו לא ישתה, רק מעט מים מזוג ביין. ורק כשהמאכל מתחיל להתעכל, אז ישתה שיעור בינוני.
וכן אין לשתות מים בצאתו מן המרחץ, שלא יתקרר הכבד; ומכל שכן שלא ישתה במרחץ. וכן לא ישתה אותם תיכף אחר המשגל, לפי שאז החום הטבעי הוא חלוש, ויהיה גורם שיתקררו האיברים.
(יח)[עריכה]
היין מחזיק החום הטבעי, ומיטיב את העיכול, ומוציא את המותרות, ועוזר לבריאות הגוף, כשישתה מהם שיעור בינוני. מי שמוחו חלש, יזהר מן היין, שמוסיף על חלישותו וממלא את הראש עשנים.
היין יפה לזקנים, ומזיק לנערים, לפי שמעורר החום הטבעי, והוא כמוסיף אש על אש. ויש ליזהר מן היין עד עשרים ואחת שנה.
אין ראוי לשתות יין קודם אכילה אלא מעט, כדי לפתוח הבני מעיים, ולא בעת רעבון, ולא אחר מרחץ וזיעה, ולא אחר עמל ויגיעה. ובתוך האכילה לא ישתה אלא מעט.
(יט)[עריכה]
לעולם לא יאכל אדם אלא כשהוא רעב, ולא ישתה אלא כשהוא צמא. ואל ישהה נקביו אפילו רגע אחד. ולא יאכל עד שיבדוק את עצמו יפה יפה, שמא צריך לנקביו.
(כ)[עריכה]
לעולם ישתדל אדם שיהיו מעיו רפויים כל ימיו, ויהיה קרוב לשלשול מעט. וזהו כלל גדול ברפואה. כל זמן שהרעי נמנע או יוצא בקושי, חולאים רעים באים. ולכן כשרואה אדם שמעיו נחלשו ואין בהם כוח הדוחה, ידרוש ברופאים להגיד לו במה ירפה אותם, איש איש לפי מזגו ולפי ימיו.
(כא)[עריכה]
היגיעה בדרך ממוצעת, טובה לבריאות הגוף (ועיין לעיל סעיף ו'). אבל היגיעה הגדולה, וכן המנוחה, מזיקין לגוף.
בזמן החום אין להתייגע, רק מעט, ובזמן הקור צריך יותר. האדם השמן צריך שיתייגע יותר מן האדם הכחוש.
(כב)[עריכה]
הרוצה לשמור את הבריאות, צריך לדעת התנועות הנפשיות וליזהר מהם. והם כמו השמחה והדאגה והכעס והפחד, שהם הפעולות בנפש.
וצריך המשכיל שיהא שמח בחלקו כל ימי הבלו, ולא ידאג על עולם שאינו שלו, ולא יבקש יתרונות, ויהיה בטוב לבב ובשמחה הממוצעת; כי היא סיבה לגדל החום הטבעי, ולעכל המאכל, ולדחות המותרות, ולחזק אור העינים וכל ההרגשות, וגם יתחזק כח השכל. ואמנם לא להרבות השמחה במאכל ובמשתה כמו הסכלים, כי ברוב השמחה – יצא החמימות לשטח הגוף, ויותך החום הטבעי, ויתקרר הלב פתאום, וימות בלא עיתו בפתע. ובפרט יקרה זאת לאנשים שמנים בגופם, לפי שהחום הטבעי בגופם מעט, לפי שעורקיהם צרים, ומרוצת הדם – שהוא מקור החום – היא לאט.
הדאגה היא היפוך השמחה, וגם היא מזקת, לפי שמקררת את הגוף, ויתקבץ החום הטבעי אל הלב ויביאהו אל המוות.
הכעס מעורר חמימות הגוף, עד שיוליד מין ממיני הקדחת.
הפחד יוליד בגוף קרירות, ולכן יקרה למפחד – רעדה. וכשתתרבה הקרירות, אולי ימות. ומכל שכן שצריך ליזהר שלא יאכל כשהוא בכעס או בפחד או בדאגה, אלא כשהוא בשמחה ממוצעת.
(כג)[עריכה]
השינה הממוצעת – טובה לבריאות הגוף, לפי שיתעכל מזונו וינוחו החושים. ואם יקרה לו מחמת חולי שאינו יכול לישן, צריך שיאכל דברים המביאים את השינה. אבל ריבוי השינה – מזקת, לפי שיתמלא הראש מהאדים, כי ירבה העשן העולה מן הבטן אל המוח, וימלא הראש עשן, ויזיק לגוף היזק גדול.
כמו שיש לו לאדם ליזהר שלא לישן תיכף אחר האכילה, כן יש לו ליזהר שלא יישן כשהוא רעב, כי כשאין מזון בגוף, יפעל החמימות במותרות, ויתיילד ממנו עשן נפסד ויעלה למוח.
כשיישן, יהיו מראשותיו גבוהים, לפי שיעזור לרדת את המאכל מפי האיצטומכא, ויתמעטו העשנים העולים למוח.
השינה הטבעית היא בלילה. ושינת היום מזקת, ואינה טובה אלא לאותן שהורגלו בה (עיין עוד בסדר השינה בסימן ע"א).
(כד)[עריכה]
דרך הרחיצה, שייכנס אדם למרחץ מז' ימים לז' ימים. לא יכנס למרחץ, לא כשהוא רעב, ולא כשהוא שבע, אלא כשיתחיל המזון להתעכל. וירחץ גופו בחמין, ואחר כך בפושרין, ואחר כך בפושרין מן הפושרין, עד שירחץ בצונן.
כשייצא מן המרחץ – ילבש בגדיו, ויכסה ראשו היטב, שלא תשלוט בו רוח קרה. ואפילו בימות החמה צריך להזהר בזה. וישהה לאחר שייצא עד שתתיישב נפשו וינוח גופו ותסור החמימות, ואחר כך יאכל. ואם יישן מעט כשיצא מן המרחץ קודם אכילה, הרי זה יפה מאד.
(כה)[עריכה]
לעולם ישתדל אדם לדור במקום שהאוויר זך ונקי, במקום גבוה ובבניין רחב. ואם אפשר, לא ידור בקיץ במקום פתוח לצד צפון ולא לצד מזרח, ושלא יהיה שם שום דבר מעופש. וטוב מאוד לנקות אוויר הבית תדיר בריחות טובים ובעשנים מועילים.
(כו)[עריכה]
האוויר הטוב לבריאות הגוף הוא שיהא ממוזג שווה, ממוצע בין הקור והחום. ולכן יזהר כל אדם, שלא יחמם את ביתו הרבה בימות החורף, כדרך אנשים בלי דעת, כי על ידי רוב החמימות – הרבה חולאים באים רחמנא ליצלן. אלא יחממו באופן אשר לא ירגיש שום קרירות, ולא יחם לו ביותר.
(כז)[עריכה]
לשמור חוש הראייה, ייזהר מדברים אלו: לא יבוא בחיפזון בפעם אחת ממקום חושך לאור גדול. ואם צריך ליכנס ממקום חושך למקום אור, יפתח את הדלת מעט, ויסתכל באותו אור מועט איזה רגעים, ואחר כך יפתח יותר, ויסתכל גם כן באותו אור איזה רגעים, ואחר כך יפתח כולה. וכן יעשה גם בבואו ממקום אור למקום חושך. כי התמורה מאור לחושך או מחושך לאור בלי ממוצע, מזיק לראייה.
ולכן ה' יתברך שמו ברחמיו ברא את העולם בעניין זה, שהשמש זורחת על הארץ מעט מעט, לא בפעם אחת, וכן שוקעת מעט מעט. ועל זה אנו מברכין: "המאיר לארץ ולדרים עליה ברחמים", שמאיר לנו ברחמים מעט מעט, ולא בפעם אחת פתאום.
אור החוזר מן השמש, פירוש – שהשמש זורחת על איזה מקום ומשם בא האור, אור זה מזיק לעינים. לכן ייזהר מלדור בבית אשר כל החלונות רק מצד צפון, כי השמש אינה באה לצד צפון, וכל האור אשר שמה הוא רק אור החוזר. וכן אפילו אם החלונות המה לצד מזרח או דרום או מערב, אם אין השמים נראין מתוך החלונות, כגון שיש כנגדן חומות גבוהות, הרי גם כן האור הבא הוא רק אור החוזר.
ייזהר מלעסוק בכתיבה, או לקרות בספר, או לעשות כל מלאכה דקה, באור בין השמשות. וכן בעצם היום, כאשר השמש בתוקפה. וכן לא ירבה בכתיבה, או לקרות בספר באותיות קטנות ובכל מלאכה דקה, לאור הנר בלילה.
ההסתכלות הרבה בצבע לבן גם כן מזיקה לעיניים. ולכן מראה השמים כמראה התכלת, לא לבן, כדי שלא יזיק לעיניים. וכן ההסתכלות הרבה במראה אדום צח, וכן באש, מזיקה גם כן. העשן וריח גופרית מזיקין גם כן. וכן אבק דק או רוח הבא לנגד העיניים.
וכן הליכה מרובה ופסיעה גסה, ובכייה מרובה, כמו שאמר הכתוב: "כלו בדמעות עיני" (איכה ב יא). והקשה מכולן הוא רוב המשגל. אבל "מצות ה' ברה מאירת עינים" (תהלים יט ט) (רמב"ם).


<< | קיצור שולחן ערוך · סימן לג | במהדורה המנוקדת | >>
דברים האסורים משום סכנה
ובו י"ד סעיפים:
סעיף א - ב - ג - ד - ה - ו - ז - ח - ט - י - יא - יב - יג - יד
(א)[עריכה]
אסור לאכול דג עם בשר, ואפילו עם שומן עופות, מפני הסכנה. ואין לצלות בשר עם דג בתנור אחד כשהוא תנור קטן, אלא כשאחד מהם מכוסה. אבל בתנורים שלנו שהם גדולים, אין לחוש.
(ב)[עריכה]
כשאוכל דגים ואחר כך בשר או להיפך, יש לאכול ביניהם קצת פת ולשתות איזה משקה, דהוי קינוח והדחה.
(ג)[עריכה]
צריך ליזהר מזיעת אדם, שכל זיעת אדם הוא סם המוות חוץ מזיעת הפנים. ולכן יזהר שלא יתן מאכל בין בגדיו לבשרו, מפני הזיעה. וכן לא יתן מעות לתוך פיו, שמא יש עליהם מעט זיעה. ועוד, שיד הכל ממשמשין בהן, ויש מהם חולים.
(ד)[עריכה]
צריך כל אדם ליזהר תמיד כשמריח ריח איזה מאכל, יפליט כל הרוק שבפיו ולא יבלעו, כי אם בולעו יוכל לבא לידי סכנה חס ושלום.
(ה)[עריכה]
יש להזהר שלא לשתות משקים שנתגלו.
(ו)[עריכה]
אסור ליתן דבר מאכל או משקים תחת המיטה, אפילו הם מכוסים, מפני שרוח רעה שורה עליהם. ובכפרים, יש מחזיקים תפוחי אדמה ושאר מאכלים תחת המיטות, ויש להזהירם על זה.
(ז)[עריכה]
וכן יזהר מכל דברים המביאים לידי סכנה, כי סכנתא חמירא מאיסורא. ויש לחוש יותר לספק סכנה מלספק איסור. ולכן אסור לילך בכל מקום סכנה, כגון תחת קיר נטוי ועל גשר רעוע.
ולא יצא יחידי בלילה. ולא יישן יחידי בחדר בלילה.
וכן אסרו לשתות מים מן הנהרות בלילה, או להניח פיו על קילוח המים לשתות, שמא יבלע איזה דבר המזיק.
(ח)[עריכה]
נוהגין שבשעת התקופה מניחין קצת ברזל על כל המשקים ומאכלים. ועל המבושלים או כבושים או מלוחים אין צריכין.
(ט)[עריכה]
אסור לאכול מאכלים ומשקים שנפשו של אדם קצה בהם, או מתוך כלים מאוסים שנפשו של אדם קצה בהם. וכן לא יאכל בידים מזוהמות, שכל אלו הם בכלל "אל תשקצו את נפשותיכם" (ויקרא יא מג). ואפילו יאמר שאין נפשו קצה בהם, בטלה דעתו אצל כל אדם.
(י)[עריכה]
בהמה או עוף שהיו מסוכנים ונשחטו, אף על פי שהותרו בשחיטה, המדקדקים מחמירים על עצמם שלא לאוכלם.
(יא)[עריכה]
אסור לקצוץ אילן מאכל העושה פירות (אילן זית שהוא עושה רובע הקב זיתים ודקל העושה קב תמרים), והיא סכנה. ואם הוא סמוך לאילנות אחרות שחשובים יותר ממנו והוא מכחיש אותם, וכן אם צריך למקומו, וכן אם דמיו יקרים לבניין יותר מלמאכל, מותר לקוצצו.
(יב)[עריכה]
החושש במעיו, יש עושין לרפואה שמעמידין על בטנו כלי שיש בו מים חמים, ואסור לעשות כן מפני הסכנה.
(יג)[עריכה]
אסור לעבור בנחל שמימיו רודפין אם המים מגיעים למעלה ממתניים, משום סכנה, שלא ישטפוהו המים.
(יד)[עריכה]
אסור להוציא מפיו דבר פורענות על אדם מישראל, אפילו לומר אילו היה פלוני קיים היה בא לכאן, כי ברית כרותה לשפתיים. ואין לעשות מורא לתינוק בדבר טמא, כגון לומר: "חתול או כלב יקחהו". וכן בכל כיוצא באלו צריך ליזהר מאוד מהרגל הלשון ([[ועיין להלן סימן ר"ז סעיף ג').


<< | קיצור שולחן ערוך · סימן לד | במהדורה המנוקדת | >>
הלכות צדקה
ובו ט"ז סעיפים:
סעיף א – ב – ג – ד – ה – ו – ז – ח – ט – י – יא – יב – יג – יד – טו – טז
(א)[עריכה]
מצות עשה ליתן צדקה לעניי ישראל, שנאמר: "פתוח תפתח את ידך לו" (דברים טו ח ו-יא, ונאמר: "וחי אחיך עמך" (ויקרא כה לו). וכל הרואה עני מבקש והעלים עינו ממנו ולא נתן לו צדקה, עובר בלא תעשה, שנאמר: "לא תאמץ את לבבך ולא תקפוץ את ידך מאחיך האביון" (דברים טו ז).
הצדקה הוא סימן לזרע אברהם אבינו, שנאמר: "כי ידעתיו למען אשר יצוה את בניו" וגו' "לעשות צדקה" (בראשית יח יט). ואין כסא ישראל מתכונן ודת האמת עומדת אלא בצדקה, שנאמר: "בצדקה תכונני" (ישעיהו נד יד). וגדול העושה צדקה יותר מכל הקרבנות, שנאמר: "עשה צדקה ומשפט, נבחר לה' מזֶבח" (משלי כא ג). ואין ישראל נגאלין אלא בצדקה, שנאמר: "ציון במשפט תפדה ושביה בצדקה" (ישעיהו א כז).
לעולם אין אדם מעני מן הצדקה, ואין דבר רע ולא היזק בא בשביל הצדקה, שנאמר: "והיה מעשה הצדקה שלום" (ישעיהו לב יז). כל המרחם, מרחמין עליו, שנאמר: "ונתן לך רחמים ורחמך והרבך" (דברים יג יח). וכל מי שהוא אכזרי, יש לחוש לייחוסו. והקדוש ברוך הוא קרוב לשוועת עניים, שנאמר: "וצעקת עניים ישמע" (איוב לד כח); לפיכך צריך להיזהר בצעקתם, שהרי ברית כרותה להם, שנאמר: "והיה כי יצעק אלי ושמעתי כי חנון אני" (שמות כב כו). ואמרו בירושלמי: תרעא דלא תפתח לעניא, תפתח לאסיא.
ויתן האדם אל לבו, שהוא מבקש כל שעה פרנסתו מהקדוש ברוך הוא, וכמו שהוא מבקש שהקדוש ברוך הוא ישמע שוועתו ותפילתו, כך ישמע הוא שוועת העניים. גם יתן האדם אל לבו כי הוא גלגל החוזר בעולם, וסוף שיבוא הוא או בנו או בן בנו לקבל צדקה. ואל יעלה על לבו לומר: איך אחסר ממוני ליתנו לעניים? כי יש לו לדעת שאין הממון שלו, אלא פיקדון לעשות בו רצון המפקיד. וזה חלקו מכל עמלו בעולם הזה, כדכתיב: "והלך לפניך צדקך" (ישעיהו נח ח). והצדקה דוחה גזירות רעות ומוספת חיים.
(ב)[עריכה]
כל אדם חייב ליתן צדקה כפי השגת ידו. ואפילו עני המתפרנס מן הצדקה – וכגון שיש לו מעט ממון שלו ואינו נושא ונותן בהם, דמותר לו ליטול מן הצדקה, כיוון שאין לו קרן כדי להתפרנס מן הרווח – מכל מקום כיוון שיש לו במה להתפרנס, חייב ליתן צדקה ממה שיתנו לו. ואפילו אינו יכול ליתן אלא דבר מועט, אל ימנע את עצמו, כי המעט משלו חשוב כמו הרבה מן העשיר. וכן אמרו רבותינו ז"ל (מנחות פרק יג משנה יא): נאמר בעולת בהמה "אשה ריח ניחוח", ובעולת עוף "אשה ריח ניחוח", ובמנחה "אשה ריח ניחוח", לומר לך: אחד המרבה ואחד הממעיט, ובלבד שיכוין ליבו לאביו שבשמים. אבל כל שאין לו אלא די פרנסתו, אינו חייב ליתן צדקה, דפרנסת עצמו קודמת לכל אדם.
(ג)[עריכה]
כמה נותנים לעני? "די מחסורו אשר יחסר לו" (דברים טו ח). והיינו בעני שמקבל בחשאי, מחוייבים אנשי העיר ליתן לו כל מחסורו, כאשר היה רגיל מקודם שהעני. אבל עני המחזר על הפתחים, נותנים לו מתנה מועטת לפי ערכו. ולכל הפחות יתנו לו בכל עיר לחם ומזון שיעור שתי סעודות, ומקום ללון.
מפרנסין ומלבישין עניי גוים עם עניי ישראל מפני דרכי שלום.
(ד)[עריכה]
כמה יתן האדם צדקה? שנה ראשונה, המעשר מן הקרן. מכאן ואילך יתן מעשר מן הרווח שהרוויח כל שנה, חוץ מצרכי ביתו. זוהי מדה בינונית. ומצווה מן המובחר שיתן חומש שנה ראשונה מן הקרן, ואחר כך כל שנה חומש מן הרווח. ואל יבזבז אדם יותר מן החומש, כדי שלא יצטרך הוא אחר כך לבריות. ודוקא כל ימי חייו; אבל בשעת מותו יכול אדם ליתן עד שליש רכושו צדקה.
אין לעשות ממעשר שלו דבר מצווה, כגון נרות לבית הכנסת או שאר דברים למצווה, רק יתנהו לעניים. ואם נזדמנה לו מצוה להיות בעל ברית או להכניס חתן וכלה עניים לחופה וכהאי גוונא, וכן לקנות ספרים ללמוד בהם ולהשאילן לאחרים ללמוד בהם, אם לא היה יכולת בידו ולא היה עושה אותה מצווה מממון שלו, יכול לעשות ממעשר.
אם קונה ספרים ממעות מעשר, צריך ליזהר להשאילן לאחרים, אם לא כאשר הוא צריך להם, אזי הוא קודם. וגם ייזהר לכתוב עליהם שהם ממעות מעשר, למען לא יחזיקו בהם בניו אחריו.
(ה)[עריכה]
הרוצה לזכות לעצמו, יכוף את יצרו הרע וירחיב ידו. וכל דבר שהוא לשם שמים, יהיה מהטוב והיפה: אם בנה בית תפילה, יהיה נאה מבית ישיבתו; האכיל רעב, יאכילהו מהטוב והמתוק שבשולחנו; כיסה ערום, יכסהו מהיפה שבכסותו; הקדיש דבר, יקדיש מהיפה שבנכסיו, וכן הוא אומר: "כל חלב לה'" (ויקרא ג טז).
(ו)[עריכה]
הנותן לבניו ובנותיו הגדולים שאינו חייב במזונותיהם (שהם יותר מבני שש שנים), כדי ללמד את הבנים תורה ולהנהיג את הבנות בדרך ישרה, וגם הנותן מתנות לאביו (שאינו יכול לפרנסו, רק ממעות צדקה שלו) והם צריכים לכך, הרי זה בכלל צדקה. ולא עוד, אלא שצריך להקדימו לאחרים. ואפילו אינו בנו ולא אביו אלא קרובו, הוא קודם לכל אדם. ועניי ביתו קודמין לעניי עירו, ועניי עירו קודמין לעניי עיר אחרת, שנאמר: "לאחיך לענייך ולאביונך בארצך" (דברים טו יא). אבל גבאי צדקה המחלק את הצדקה, צריך ליזהר שלא ירבה לקרוביו יותר מלשאר עניים.
(ז)[עריכה]
כל הנותן צדקה לעני בסבר פנים רעות ופניו כבושות בקרקע, אפילו נתן לו אלף זהובים, איבד זכותו והפסידה, ועובר על "ולא ירע לבבך" וגו' (דברים טו י). אלא צריך ליתן לו בסבר פנים יפות ובשמחה, ומתאונן עמו על צרתו, כמו שאמר איוב: "אם לא בכיתי לקשה יום, עגמה נפשי לאביון" (איוב ל כה). וידבר לו דברי תנחומים וניחומים, שנאמר: "ולב אלמנה ארנין" (איוב כט יג).
(ח)[עריכה]
אסור להחזיר את העני ששאל – ריקם, ואפילו אתה נותן לו גרוגרת אחת, שנאמר: "אל ישוב דך נכלם" (תהלים עד כא). ואם אין בידך כלום מה ליתן לו, פייסהו בדברים. ואסור לגעור בעני או להגביה קולו עליו בצעקה, מפני שליבו נשבר ונדכה, והרי הוא אומר: "לב נשבר ונדכה אלהים לא תבזה" (תהלים נא יט). ואוי לו למי שהכלים את העני, אלא יהיה לו כמו אב, בין ברחמים, בין בדברים, שנאמר: "אב אנכי לאביונים" (איוב כט טז).
(ט)[עריכה]
הצדקה הרי היא בכלל הנדרים (ועיין להלן סימן ס"ז סעיף ג'). לפיכך האומר: "הרי עלי סלע לצדקה", או "הרי סלע זו צדקה", חייב ליתנה לעניים מיד, ואם איחר – עובר בבל תאחר, כיוון שיכול ליתנה מיד. ואם אין עניים מצויים לו, מפריש ומניח עד שימצא עניים. ואם נדר בבית הכנסת צדקה שנותנים לידי הגבאי, אינו עובר עד שיתבע אותו הגבאי. ואז עובר עליה מיד, אם לא כשיודע שהגבאי אינו צריך כעת להמעות, אלא שיניחו אצלו.
(י)[עריכה]
מי שאמר: "אתן סלע צדקה לפלוני", אינו עובר, עד שיבוא אותו עני. ויכול כל אדם להפריש מעות לצדקה שיהיו מונחים אצלו, לחלקם במעט מעט כמו שיראה לו.
(יא)[עריכה]
הכופה אחרים שיתנו צדקה ומעשה אותן, שכרו גדול משכר הנותן, שנאמר: "והיה מעשה הצדקה שלום" (ישעיהו לב יז). ועל גבאי צדקה וכיוצא בהם שגובים את הצדקה נאמר: "ומצדיקי הרבים ככוכבים" (דניאל יב ג). וגבאי צדקה שהעניים מחרפים אותו, אין לו לחוש, כי על ידי זה זכותו יותר גדול.
(יב)[עריכה]
המעלה הגדולה שאין למעלה הימנה במעלות הצדקה היא, המחזיק ביד ישראל המך ומטה ידו – קודם שהעני לגמרי, שיתן לו מתנה הגונה בדרך כבוד, או שילווהו מעות, או יעשה עמו שותפות, או ימציא לו איזה עסק או מלאכה, כדי לחזק ידו עד שלא יצטרך לבריות. ועל זה נאמר: "והחזקת בו" (ויקרא כה לה), כלומר: החזק בו עד שלא יפול.
(יג)[עריכה]
יש ליזהר ליתן את הצדקה בהסתר בכל מה שאפשר. ואם אפשר ליתנה באופן שהוא בעצמו אינו יודע למי נותנה, וגם העני אינו יודע ממי קיבלה, טוב מאוד. ועל כל פנים לא יתפאר האדם בצדקה שהוא נותן. אך אם מקדיש איזה דבר לצדקה, מותר לו שיכתוב שמו עליו שיהא לו לזיכרון, וראוי לעשות כן.
(יד)[עריכה]
ביותר צריכין להשגיח על תלמיד חכם עני, לתת לו לפי כבודו. ואם אינו רוצה לקבל, מתעסקין לסחור לו סחורה, שמוכרים לו סחורה בזול וקונים ממנו סחורתו ביוקר. ואם יודע להתעסק בפרקמטיא, מלווין לו מעות לסחור בהם. ואמרו רז"ל (פסחים נג ב): כל המטיל מלאי לתלמיד חכם, זוכה ויושב בישיבה של מעלה. ואמרו (ברכות לד ב): כל הנביאים לא נתנבאו, אלא לעושה פרקמטיא לתלמיד חכם, ומשיא ביתו לתלמיד חכם.
(טו)[עריכה]
לעולם ירחיק אדם את עצמו מן הצדקה ויגלגל עצמו בצער, שלא יצטרך לבריות. וכן ציוו חז"ל (פסחים קיב א): עשה שבתך חול ואל תצטרך לבריות. ואפילו היה חכם מכובד והעני, יעסוק באומנות, ואפילו באומנות מנוולת, ואל יצטרך לבריות.
(טז)[עריכה]
כל מי שאינו צריך ליטול מהצדקה, ומרמה את הבריות ונוטל, אינו מת עד שיצטרך לבריות. וכל מי שצריך ליטול ואינו יכול לחיות אלא אם כן יטול, כגון זקן או חולה או בעל יסורין, ומגיס דעתו ואינו נוטל, הרי זה שופך דמים ומתחייב בנפשו, ואין לו בצערו אלא עוונות וחטאים. וכל מי שצריך ליטול, ומצער עצמו ודוחק את השעה וחי חיי צער כדי שלא יטריח על הציבור, אינו מת עד שיפרנס אחרים, ועליו הכתוב אומר: "ברוך הגבר אשר יבטח בה'" וגו' (ירמיהו יז ז).


<< | קיצור שולחן ערוך · סימן לה | במהדורה המנוקדת | >>
הלכות חלה
ובו ט' סעיפים:
סעיף א – ב – ג – ד – ה – ו – ז – ח – ט
(א)[עריכה]
עיסה מחמשת מיני דגן חייבת בחלה.
קודם שמפרישין החלה מברכין: ברוך אתה י"י אלהינו מלך העולם אשר קדשנו במצוותיו וציוונו להפריש חלה, ונוטלין כזית מן העיסה ושורפין אותה באש. והמנהג לשרפה בתנור שיאפו שם את הלחם.
(ב)[עריכה]
כמה שיעור העיסה שיתחייב בחלה? כל שנעשה מחמשת רבעים קמח. והם כמו ארבעים ושלוש ביצים וחומש ביצה (ועיין בכללים איך מודדין).
(ג)[עריכה]
המצות שאופין לפסח, אף על פי שבכל עיסה בפני עצמה לא היה שיעור חלה, מכל מקום כיוון שמניחין אותן לתוך כלי אחד – הכלי מצרפן, וחייבין בחלה. וצריכין להשגיח שיהיו כל המצות מונחות בתוך הכלי. ואף על פי שקצת מן המצה בתוך הכלי וקצתה בולטת חוץ לכלי, גם כן מצטרפות; אבל אם מצות שלמות מונחות רק למעלה ולא בתוך הכלי, אינן מצטרפות. ואפילו כיסה אותן במפה, לא מהני. אבל אם מניח המצות בסדין, ומכסה אותן גם כן עם הסדין, נחשב הסדין כמו כלי ומצרפן, ואף שבאמצע מגולין; רק יזהר שלא תצא מצה שלמה חוץ לכיסוי.
(ד)[עריכה]
שאור שנוטלין מן העיסה כדי לחמץ בו עיסה אחרת, צריכין ליקח קודם שמפרישין החלה. אבל שאור שנוטלין לחמץ בו משקה שקורין בארשט (חמיצה), צריכין ליקח לאחר שהפרישו חלה.
(ה)[עריכה]
לאחר פסח, שלוקחין שאור מגוי לחמץ בו העיסה, צריכין ליזהר להפריש חלה יותר גדולה ממה שהיה השאור.
(ו)[עריכה]
העושה עיסה כדי לבשלה או לטגנה, מפרישין ממנה חלה בלא ברכה. ואם עושין לאפות קצת ממנה, אפילו דבר מועט, מפרישין ממנה חלה בברכה.
(ז)[עריכה]
אם העיסה נילושה בביצים או בשאר מי פירות, יש בה כמה ספיקות. ולכן צריך לערב בעיסה בשעת לישה קצת מים או חלב או דבש דבורים או יין או שמן זית, דאז מפרישין ממנה חלה בברכה.
(ח)[עריכה]
מצוַת הפרשת חלה שייכת להאשה בעלת הבית. אך אם האשה אינה בביתה, ויש לחוש כי עד שתבוא תתקלקל העיסה, אז יכולה גם המשרתת או אדם אחר להפריש.
(ט)[עריכה]
שכח להפריש חלה בערב שבת בחוצה לארץ, אוכלין בשבת, ומניחין חתיכה אחת, ומפרישין ממנה חלה במוצאי שבת. וצריכה שתהא חתיכה כדי להפריש ממנה חלה וישאר ממנה עוד חולין, דבעינן שיהיו שייריה ניכרין.
וערב פסח שחל להיות בשבת, ושכחו להפריש חלה מן החלות שאפו לכבוד שבת. יש בזה מבוכה גדולה; על כן צריך כל איש להיזהר בערב שבת ולהזכיר על הפרשת חלה.


<< | קיצור שולחן ערוך · סימן לו | במהדורה המנוקדת | >>
הלכות מליחה
ובו כ"ח סעיפים:
סעיף א – ב – ג – ד – ה – ו – ז – ח – ט – י – יא – יב – יג – יד – טו – טז – יז – יח – יט – כ – כא – כב – כג – כד – כה – כו – כז – כח
(א)[עריכה]
קודם שמולחין את הבשר, צריכין להדיח אותו יפה יפה במים.
שורין אותו במים לערך חצי שעה. וצריך שהמים יכסו כל הבשר. במקום שיש דם בעין על הבשר, צריכין לשפשפו במי השרייה ולהסירו. וכן בעופות, צריכין לשפשף היטב במקום השחיטה, וכן מבפנים במקום שיש דם בעין. ולפעמים נמצא בבשר או בעוף מקום שנצרר בו דם מחמת מכה, צריכין לחתוך המקום הזה ולהסירו קודם השרייה.
כשהמים קרים מאוד, יניחם תחלה במקום חם קצת להפיג צינתן קודם ששורין בהן את הבשר, כי מחמת הקרירות שבמים יתקשה הבשר ולא יצא אחר כך הדם במליחה (ב"י).
(ב)[עריכה]
אם שכחו ונשרה הבשר במים מעת לעת, הבשר וגם הכלי אסור. וכבד שנשרה במים מעת לעת, יעשה שאלת חכם.
(ג)[עריכה]
בערב שבת שאין לו פנאי, או בעניין אחר שהשעה רחוקה, די לשפשף היטב את הבשר במים, וישרה אך מעט במים; וכשאין אדמומית במים, יכולין למלוח אותו.
(ד)[עריכה]
אם לאחר השריה חתכו חתיכה אחת לשתיים, צריכין להדיח היטב מקום החתך, מפני הדם שישנו שם.
(ה)[עריכה]
בשר שנקרש מחמת הקור, צריכין להשגיח שיפשר. אבל לא יניחוהו אצל תנור שהוסק. ובשעת הדחק, יכולין לשרותו במים פושרין.
(ו)[עריכה]
הכלי המיוחד לשריית בשר, אין להשתמש בו דבר אחר של מאכל.
(ז)[עריכה]
לאחר שנשרה הבשר, צריכין להטיף ממנו המים, כדי שלא ימס המלח מן המים ולא יוציא את הדם. וצריכין להשגיח שלא יתייבש הבשר לגמרי, בכדי שלא יפול המלח מעליו.
(ח)[עריכה]
המלח לא יהא דק מאוד כקמח, דאם כן נמס מיד על הבשר ואינו מוציא דם. וגם לא יהא גס מאוד, שמא יפול מעל הבשר; אלא יהא בינוני, כמו המלח שנעשה על ידי בישול. ויהא יבש, שיתפזר היטב.
(ט)[עריכה]
צריכין לפזר המלח על הבשר בכל הצדדין, שלא ישאר שום מקום בלי מלח. ולכן העופות – צריכין לפתוח אותן היטב, כדי שיוכל למולחן היטב גם מבפנים.
(י)[עריכה]
הבשר במלחו צריך להניח במקום שיוכל הדם לזוב ממנו היטב. ולכן לא יעמיד את הסל עם הבשר על גבי קרקע, כי לא יוכל הדם לזוב היטב. ואפילו לאחר שכבר שהה הבשר במלחו שיעור מליחה קודם הדחה, לא יתנהו במקום שאין הדם יכול לזוב היטב.
וכשמולחין על גבי דף, צריכין להניחו בשיפוע, כדי שיזוב היטב, ושלא יהיה בו גומא שיתקבץ בו ציר. והמולח עופות או דופן שלמה שיש לו תוך ובית קיבול, צריך להפוך צד החלל למטה, כדי שיוכל הדם לזוב היטב.
(יא)[עריכה]
יהא הבשר מונח במלחו שיעור שעה. ובשעת הדחק, די כ"ד מינוטין (24 דקות).
(יב)[עריכה]
לאחר שהיה הבשר מונח במלחו כשיעורו, ינפץ ממנו המלח היטב. ומדיחין אותו שלוש פעמים במים היטב היטב.
ואשה יראת ה' יש לה להשגיח בעצמה על הדחת הבשר, כי לפעמים המשרתת – אשר בכתף תשא את המים – תצמצם, ויכולין לבא חס ושלום לאיסור דם.
וצריכין ליזהר שלא להניח את הבשר בתוך כלי בלי מים קודם שהודח.
(יג)[עריכה]
צריכין ליזהר בעופות להסיר את הראש קודם השריה. ואם נמלח העוף עם הראש, יעשה שאלת חכם. וכן צריכין ליזהר בזה בבהמה.
(יד)[עריכה]
בשר שלא נמלח עדיין, לא יניחו אותו במקום שלפעמים יש שם מלח. ויש לייחד כלי לבשר לחוד, שלא להניח בבלי זה ירקות או פירות וכיוצא בו, דברים שדרכן לאכול בלא הדחה, כי דם מן הבשר נדבק בכלי, ומן הכלי נדבק בהם.
(טו)[עריכה]
הראש – צריכין לחתכו קודם שריה, וליקח את המוח, ולקרוע את הקרום שעליו, ולשרותו ולמולחו בפני עצמו. ואת הראש צריכין למולחו מבפנים ומבחוץ. ויכולין למלחו גם על השערות.
(טז)[עריכה]
עצמות שיש בהן מוח, אם עדיין הן דבוקות בבשר, מולחן עם הבשר ביחד כמו שהן. אבל אם נפרדו מן הבשר, ימלחם בפני עצמם, ולא יונחו במלחן אצל הבשר.
(יז)[עריכה]
רגלי בהמות, צריכין לחתוך ראשי הטלפיים קודם השרִיה, למען יוכל הדם לזוב מהן. וצריכין להניח אותן באופן שיוכל הדם לזוב. ויכולין למולחן גם על השערות.
(יח)[עריכה]
הלב – צריבין לקרוע קודם השרִיה, שיצא הדם ממנו.
(יט)[עריכה]
הריאה, נוהגין גם כן לחתכה ולפתוח הקנוקנות הגדולות שבה קודם השרִיה.
(כ)[עריכה]
הכבד – יש בו הרבה דם. לפיכך לכתחילה אין לו תקנה לבשלו על ידי מליחה, אלא צריכין לצלותו על האש. אבל צריכין מקודם לחתכו היטב, ולהניחו בחיתוכו על האש, למען ישאב האש היטב כל הדם שבו. ומדיחין אותו קודם שמניחין אותו על האש, וכשמונח על האש – מולחין אותו שם קצת, וצולין אותו עד שיהא ראוי לאכילה. ואחר כך מדיחין אותו יפה מן הדם שפלט, ויש ליזהר להדיחו שלוש פעמים. ואחר כך יכולין לבשלו.
(כא)[עריכה]
צריכין ליזהר לצלותו דווקא על האש, ולא בתנור גרוף. וכן לא יכרכו אותו בנייר לצלותו כך, ואפילו בנייר גרוע (פלים פאפיר) (עיין בספר פתחי תשובה).
(כב)[עריכה]
אבל אין למלוח כבד קודם צליה כדרך שמולחין בשר. ומכל שכן שאין למלוח כבד עם בשר ביחד.
(כג)[עריכה]
הטחול, דינו כשאר בשר; רק צריכין להסיר ממנו קודם שריה את הקרום שעליו, שאסור משום חֵלֶב. גם צריכין לנקרו משום הגידין. נוטל ראש הגיד ומושך אותו, ונמשכין עמו שלושה חוטין שבתוכו. וצריך ליזהר שלא יפסק שום חוט. ואם נפסק, צריך לשרש אחריו.
(כד)[עריכה]
החלחולת ושאר מעיים, מולחין בצד החיצון שהשומן דבוק שם.
(כה)[עריכה]
קיבה של עגל שנמצא בה חָלב, שופכין את החלב קודם שריה, והרי היא כשאר בשר.
(כו)[עריכה]
ביצים שנמצאו בתוך עופות, בין שהם קטנים מאוד, בין שנגמרו לגמרי עם קליפתן, צריכין שריה ומליחה והדחה. אבל לא ימלחן אצל הבשר, אלא יניחן במקום שלא יזוב עליהם הדם מן הבשר. וביצים אלו, אפילו נגמרו לגמרי, אסור לאכלן בחָלב.
(כז)[עריכה]
בשר ששהה שלושה מעת לעת, אסור לבישול, אלא אם כן נשרה בינתיים.
(כח)[עריכה]
נוהגין בעופות, שלאחר שהסירו הנוצות – מהבהבין אותן באור להסיר את הנשאר. וצריכין ליזהר שלא להבהבן כי אם בשלהבת של קש ותבן, ולא יעשו שלהבת גדולה. ויזהרו להוליך העופות אנה ואנה, לבל יתחממו.


<< | קיצור שולחן ערוך · סימן לז | במהדורה המנוקדת | >>
הִלְכוֹת טְבִילַת כֵּלִים
ובו י"ג סעיפים:
(א)[עריכה]
הלוקח כלים השייכים לסעודה מעובד כוכבים, אפלו הם כלים חדשים, אם הם של מיני מתכת או זכוכית, אסור להשתמש בהן שום תשמיש אפלו בצונן, עד שטובלין אותן במעיין או במקווה, במקום שכשר לטבילת אשה נדה, כדי שיצאו מטומאתו של עובד כוכבים לקדושתו של ישראל.
וקודם הטבילה מברכין, על כלי אחד: אשר קדשנו במצוותיו וציוונו על טבילת כלי. ועל שנים או יותר, מברכין: אשר קדשנו במצותיו וציוונו על טבילת כלים.
(ב)[עריכה]
כיון שהכלים צריכין טבילה דוקא במקום שכשר לטבילת נשים, לכן צריכין ליזהר שלא להטבילן בנהרות בשעה שהן גדולים מגשמים והפשרת שלגים. וזה שכיח מאד קודם פסח, שהנהרות גדולים, ומטבילין שם כלים, ואינו נכון; עיין לקמן סימן קס"ב.
(ג)[עריכה]
כלי עץ אינן צריכין טבילה. ואם יש עליהם חישוקי ברזל, צריכין טבילה בלא ברכה. כלי חרס גם כן אינן צריכין טבילה. ואם מצופין מבפנים באבר, שקורין גלעזירט (מזוגגים), צריכין טבילה בלא ברכה. וכן כלי חרסינה (פורצליין).
(ד)[עריכה]
אם הוא כלי ישן שנשתמש בו העובד כוכבים, באופן שצריך הכשר בהגעלה או ליבון, צריכין להכשירו מקודם ואחר כך להטבילו.
(ה)[עריכה]
אם שואל או שוכר כלי מעובד כוכבים, אינו צריך טבילה. ואם שואל או שוכר כלים מחנווני ישראל, צריכין טבילה בלא ברכה, והחנווני יודיע זאת למי שיקנם אחר כך, שלא יטבילם שנית בברכה.
(ו)[עריכה]
ישראל המחזיק בית-יציקה (שקורין הוטע), והפועלים הם אינם יהודים, הכלים שנעשים שמה צריכין טבילה בלא ברכה.
(ז)[עריכה]
ישראל שנתן כסף או שאר מיני מתכת לאומן עובד כוכבים שיעשה לו כלי, או שיתקן לו כלי שהיה נקוב ולא היה מחזיק רביעית, צריך גם כן טבילה בלא ברכה.
(ח)[עריכה]
אינו צריך טבילה אלא כלי שמשתמשים בו למאכל שהוא ראוי לאוכלו מיד, בלי שום תקון אחר. אבל הברזלים שמתקנין בהם את המצות, ושחותכין בהם את העיסה, והמחט שתופרין בה מליתא (צוואר עוף ממולא), וכיוצא בהן, אינן צריכין טבילה. אבל סכין של שחיטה, וסכין שמפשיטין בו, כיון שאפשר להשתמש בסכין זה למאכל שנגמר, וכן טסים (בלעכין) שמניחים עליהם מצות, צריכין טבילה בלא ברכה. ודרייפוס — שלוש רגליים שמעמידין עליו את הקדרה — כיון שאין המאכל בעצמו נוגע בו, אינו צריך טבילה. אבל שפוד של מתכת שצולין עליו בשר, צריך טבילה בברכה.
יש אומרים, דכלי זכוכית גדולים — כגון בקבוקים — שאין שותין מתוכן, רק שמחזיקין בהן את המשקאות לערות מהן לתוך הכוסות, לא חשיבי כלי סעודה ואינן צריכין טבילה; ויש אומרים דצריכין טבילה. ויש להטבילן בלא ברכה.
(ט)[עריכה]
ריחיים של פלפלין, צריכין טבילה משום המתכת. אבל התחתון שמקבל את התבלין, כיון שהוא של עץ, אין צריך טבילה. וריחיים של קפה (קאווע) יש לטבל בלא ברכה, עיין פתחי תשובה.
(י)[עריכה]
צריכין להשגיח קודם הטבילה שיהא הכלי נקי, ולא יהא עליו שום לכלוך או חלודה. אך רושם חלודה או שחרורית בעלמא, שדרכו בכך ואין מקפידין עליו, אינו מזיק.
וצריכין להטביל כל הכלי בבת אחת, שיהא כולו במים. וכלי שיש לו יד, צריך להיות עם היד בבת אחת כולו במים.
והאדם המטביל ואוחז הכלי בידו, צריך להטביל מתחילה ידו במקום שהוא מטביל. ולא יאחוז את הכלי בכוח, [אלא] בדיבוק בינוני. ואם מטבילין על ידי שקושרין את הכלי בחבל, כגון שמטבילין בבאר, צריכין להשגיח שיהיה הקשר רפוי, שיוכלו המים לבוא בכל מקום הכלי.
(יא)[עריכה]
אם מטביל כלים שפיהם צר, צריך להשגיח שיהיו במים עד שיתמלאו מים, כי צריכין שיבואו המים על הכלי מבפנים ומבחוץ.
(יב)[עריכה]
קטן וקטנה אינן נאמנין על טבילת כלים.
(יג)[עריכה]
אסור להטביל כלי בשבת ויום טוב. ואם שכח להטבילו מקודם, יתנהו לנכרי במתנה, ויחזור וישאלנו ממנו (עיין טורי זהב סעיף קטן י"ח. ואז ישתמש בו ללא טבילה.).
ואם הוא כלי שראוי להביא בו מים במקום שמותר לטלטל, ישאב בו מים ויביא לביתו, דלא מחזי כמטביל. ולא יברך עליו.


<< | קיצור שולחן ערוך · סימן לח | במהדורה המנוקדת | >>
הִלְכוֹת פַּת נכרי, וּבִשּׁוּלֵי נכרי, וַחֲלֵב נכרי
ובו ט"ו סעיפים:
(א)[עריכה]
אסרו חכמים לאכל פת של נכרי. ויש מקומות שמקילין ולוקחין פת מנחתום נכרי במקום שאין שם נחתום ישראל; או אפילו יש, אלא שאין הפת יפה כמו זה. אבל בפת של בעל הבית נכרי, לא היו מקלין. אך בשעת הדחק, ומי שהוא בדרך, אם יכול להשיג פת כשר, צריך להמתין עד פרסה.
ולא מקרי פת בעל הבית, אלא אם עשאו בשביל בני ביתו; אבל אם עשאו למכור, מקרי נחתום, אף על פי שאין דרכו בכך. וכן נחתום שעשאו לבני ביתו, מקרי בעל הבית. ויש מי שאומר, דבמקום שאין נחתום מצוי, מותר אפילו בפת של בעל הבית, ואינו צריך להמתין על פת כשר. וכן נוהגין.
(ב)[עריכה]
אם ישראל השליך אפילו רק עץ אחד לתוך התנור בהיסקו, מותר הפת, ולא הוי פת נכרי.
(ג)[עריכה]
לא אסרו פת של נכרי, אלא של חמישה מיני דגן; אבל פת קטניות (טענגרא קוקריטץ מאלייע), אינו בכלל פת. וגם אינו אסור משום בישולי נכרי, דהא אינו עולה על שולחן מלכים.
(ד)[עריכה]
פת שפניו טוחים בביצים, אסור משום הביצים שעליו, דהוו להו בישולי נכרי. ואותן רקיקים שנאפים על ברזל, ויש לחוש שנמשח הברזל באיזה שמן, אסורים בכל ענין, משום בליעת איסור.
(ה)[עריכה]
פת ישראל שאפאו נכרי, גרע מפת נכרי, ואסור משום בישולי נכרי אם לא הכשיר את התנור בהשלכת עץ. וצריכין ליזהר בזה כששולחין לאפות או לצלות אצל נחתום נכרי, שהישראל ישליך עץ לתוך התנור, או שיניח הישראל את הפת או את המחבת לתוך התנור (ועיין לקמן ריש סימן ע"ב).
(ו)[עריכה]
דבר שאינו נאכל כמו שהוא חי, וגם עולה על שולחן מלכים ללפת בו את הפת או לפרפרת, שבישלו או צלאו נכרי, אפילו בכלי ישראל ובבית ישראל, אסור משום בישולי נכרי. אבל דבר שהוא נאכל כמו שהוא חי, או שהוא דבר שאינו חשוב ואינו עולה על שולחן מלכים, אין בו משום בישולי נכרי.
ואין לחוש לכלים, דסתם כלים אינן בני יומן.
(ז)[עריכה]
שפחה נוכרית בבית ישראל, המבשלת בשביל הישראלים, נוהגין להקל, מפני שאי אפשר שלא יחתה אחד מבני הבית באש.
(ח)[עריכה]
אבל אם היא מבשלת בשביל עצמה לבדה, אין רגילות שיחתה ישראל. ואפשר דלא מהני בזה חיתוי, דגרע מאילו מבשלת בשביל ישראל. ולכן אם בישלה דברים שיש בהם משום בישולי נוכרים, לא לבד התבשיל אסור, אלא גם הקדרה נאסרה לבשל בה לכתחילה; ובדיעבד, יעשה שאלת חכם.
(ט)[עריכה]
נוכרי שבישל בשבת בשביל חולה, התבשיל אסור במוצאי שבת (משום בישולי עכו"ם), אפילו להחולה, אם אפשר בתבשיל אחר. עיין פרי חדש יורה דעה סוף סימן קי"ג. ובכלים יש להתיר אחר מעת לעת.
(י)[עריכה]
ביצה, אף על פי שראויה לגומעה חיה, מכל מקום כיוון דזה הוי רק אכילה על ידי הדחק, אם בישלה נוכרי – אסורה; וכן כל כיוצא בזה.
(י"א)[עריכה]
פירות שלא נתבשלו באילן כל צורכן, ואינן נאכלין חיין אלא על ידי הדחק, שהאומנים מטגנים אותן בסוכר, אסורין משום בישולי נוכרים.
(י"ב)[עריכה]
שכר של תבואה ושל דבש, נוהגין בו היתר לשתותו אפילו בבית שמוכרין אותו הנוכרים, ואין בו משום בישולי נוכרים, דהתבואה בטלה במים. רק שצריכין לחקור אם אין מעמידין אותן בשמרי יין. ובמקום שישראלים מזלזלין ומקלין ביין של נוכרים, יש לבעל נפש להחמיר על עצמו גם בשכר.
ובענין שתיית קפה (בלי חלב, דעם חלב ודאי אסור) — וכן שוקולדה (קקאו, שוקו) ותה — אצל נוכרי, שומר נפשו ירחק את עצמו (פתחי תשובה סימן קי"ד בשם חכמת אדם). ויש מתירין לשתות דרך ארעי; אבל דרך קביעות אסור.
(י"ג)[עריכה]
חָלָב שחלבו נוכרי ואין ישראל רואהו, אסור אפילו לעשות ממנה גבינה. ולכתחילה צריך הישראל להיות בתחילת החליבה, ויראה שהכלי הוא נקי. ונהגו להחמיר שלא יחלוב לתוך הכלי שדרכו של הנוכרי לחלוב לתוכו.
ושפחות שחולבות הבהמות בבית ישראל או בדיר שלהם (של הישראל), כל מקום שאין בית נוכרי מפסיק ואין לחוש לבהמה טמאה, מותר אפלו לכתחילה להניחן לחלוב. אבל אם בית נוכרי מפסיק, צריך שיהא שם ישראל. ואפילו קטן או קטנה בני תשע שנים סגי.
(י"ד)[עריכה]
גבינות הנוכרי אסורות. ואם הישראל רואה החליבה ועשיית הגבינות, אם הגבינות בשעת עשייתן הן של ישראל, מותרות. אבל אם הגבינות בשעת עשייתן הן של נוכרי, אסורות.
(ט"ו)[עריכה]
החמאה, תליא במנהג המקומות. יש מקומות שאין אוכלין חמאה של נוכרי, ויש מקומות שאוכלין אותה. ומי שהולך ממקום שאין אוכלין אותה למקום שאוכלין אותה, אף על פי שדעתו לחזור למקומו, אוכל שם עמהם. וההולך ממקום שאוכלין אותה למקום שאין אוכלין אותה, אסור לאכלה שם.
(כעת נשמע שמזיפין את החמאה בשומן חזיר, על כן שומר נפשו ירחק).


<< | קיצור שולחן ערוך · סימן לט | במהדורה המנוקדת | >>
דין מי שרוצה לאכול או לשתות קודם הסעודה
ובו ג' סעיפים:
סעיף א – ב – ג
(א)[עריכה]
הרוצה לאכול קודם נטילת ידיים דברים שיאכל ממינים אלו גם בתוך הסעודה – בין שהם דברים שצריכין לברך עליהם תוך הסעודה, כגון פירות; בין שהם דברים שאין צריכין לברך עליהם תוך הסעודה, כגון מיני לפתן ומיני קטניות וערד־עפל (תפוח אדמה); וכן אם רוצה לשתות איזה משקה (חוץ מן היין) קודם נטילת ידיים, וגם בתוך הסעודה ישתה —
יש בזה מחלוקת הפוסקים, אם הדברים שאכל או שתה קודם נטילת ידיים נפטרים בברכת המזון, כמו שנפטרים אלו שאכל בתוך הסעודה, או שאלו שאכלן קודם נטילת ידיים אינן נפטרים בברכת המזון.
ולכן יש למנוע מזה, ולא יאכל ולא ישתה מהם, רק קודם הסעודה, ויברך ברכה אחרונה, ולא יאכל ולא ישתה מהם בתוך הסעודה.
ואם לא בירך תחילה ברכה אחרונה, יברך בתוך הסעודה, או אפילו לאחר ברכת המזון.
ואם אכל או שתה ממינים אלו גם בתוך הסעודה, יהדר אחר ברכת המזון לאכול או לשתות איזה דבר, ולברך ברכה אחרונה, לפטור גם מה שאכל או שתה קודם נטילת ידיים.
(ב)[עריכה]
אם רוצה לשתות יין קודם נטילת ידיים, אפילו לא ישתה יין בתוך הסעודה, מכל מקום יש אומרים, כיון דהיין בא לפתוח הבני מעיים ולהמשיך תאות האכילה, אם כן הם בכלל הסעודה ונפטרים בברכת המזון. ויש אומרים דאפילו אם שותה יין גם בתוך הסעודה, מכל מקום אין היין שלפני המזון נפטר בברכת המזון.
ולכן יש למנוע מלשתות קודם נטילת ידיים, אלא אם כן ישתה כוס יין גם לאחר ברכת המזון, שיברך אחריו על הגפן, ויפטור גם מה ששתה קודם נטילת ידיים.[1].
ואם רוצה לשתות יי"ש קודם הסעודה, בין שישתה גם בתוך הסעודה, בין לא ישתה, יזהר שלא לשתות קודם הסעודה, רק פחות מכזית; אבל אם שתה כזית או יותר, נפל לידי ספק ברכה אחרונה.
(ג)[עריכה]
אם רוצה לאכול קודם נטילת ידיים מיני מזונות, כגון האניג קוכען (עוגת דבש), אייר קוכען (עוגת ביצים), וכדומה, שברכה אחרונה שלהם היא על המחיה, בין שיאכל מהם גם בתוך הסעודה, בין שלא יאכל מהם בתוך הסעודה, מכל מקום הן נפטרין בברכת המזון (כי ברכת המזון פוטרת ברכת על המחיה).
ובלבד שלא יפסיק הרבה בין אכילה זו לנטילת ידיים; אבל אם צריך להפסיק הרבה, צריך לברך תחילה ברכת על המחיה על מה שאכל, ואפילו יאכל ממינים אלו גם בתוך הסעודה.
הערות[עריכה]
^ (ואם שתה, וכגון בקידוש, יכווין בפירוש בברכת המזון לפוטרו, דקיימא לן שהיין זן, ולפיכך אם בירך עליו ברכת המזון יצא, כמבואר בשו"ע ר"ח סעיף י"ז. בה"ל שם)


<< | קיצור שולחן ערוך · סימן מ | במהדורה המנוקדת | >>
הלכות נטילת ידים לסעודה
ובו כ"א סעיפים:
סעיף א – ב – ג – ד – ה – ו – ז – ח – ט – י – יא – יב – יג – יד – טו – טז – יז – יח – יט – כ – כא
(א)[עריכה]
הרוצה לאכול פת שמברכים עליו המוציא, צריך ליטול ידיו מקודם.
אם הפת גדול כביצה, מברך על הנטילה; ובפחות מזה אין מברכין על הנטילה.
(ב)[עריכה]
נטילת ידיים צריך להיות דווקא מן הכלי. וצריך שיהיה הכלי שלם, בלי שום נקב או סדק מפולש, וגם למעלה יהיה שווה בלי שום חריץ או בליטה.
ואותן קנקנים שיש להם כמין מרזב בולט בגובה לשפת הכלי שיוצקין ממנו דרך שם, אין נוטלין ממנו לידיים דרך שם, כי שם אין לו דין כלי, כיון שאינו מחזיק שם משקים; אלא צריכין ליטול דרך שפת הכלי, מקום שמחזיק שם משקין.
(ג)[עריכה]
כלי שאינו יכול לעמוד אלא על ידי סמיכה, אם מתחילתו נעשה כך להשתמש בו על ידי סמיכה, יש לו דין כלי. אבל אם לא נעשה להשתמש בו כך, כגון כיסוי כלי, אין נוטלין ממנו. ויש בזה כמה חילוקי דינים בשולחן ערוך.
(ד)[עריכה]
שיעור המים קשה לשער בצמצום.
וצריכין לשפוך על כל יד מים בשפע, דאמר רב חסדא: אנא משאי מלא חפני מיא, ויהבי לי מלא חפני טיבותא.
ונוטלין תחלה יד ימין ואחר כך יד שמאל (כדלעיל סימן ב' ס"ג).
ויבואו המים על כל היד, דהיינו עד הקנה של הזרוע; ולא ישאר מקום בלי מים. ועל כן יפריד קצת האצבעות, ויגביהם קצת כלפי מעלה, בכדי שיגיעו המים בכל אורך האצבעות ובראשן וברחבן סביב.
ויבואו המים בשפיכה אחת; ולכן אין ליטול ידיו מכלי שפיו צר ואין המים יורדין בבת אחת.
ונכון לשפוך על כל יד שתי פעמים.
(ה)[עריכה]
לאחר שנטל שתי ידיו, ישפשפם ביחד ויגביהם נגד ראשו, כמו שאמר הכתוב (תהלים קלד ב): "שאו ידיכם קדש וברכו את ה'".
וקודם שמנגבן יברך אשר קדשנו במצוותיו וציוונו על נטילת ידיים.
(ואף על גב דכל המצוות מברך עליהם קודם עשייתן, כדלעיל סימן ט' ס"ח, מכל מקום בנטילת ידיים, כיון שלפעמים אין ידיו נקיות קודם נטילה, לכן תיקנו בכל נטילת ידיים לברך אחר הנטילה. ועוד, דגם ניגוב הידיים הוא מן המצוה).
ומי שנוהג לשפוך על כל יד שתי פעמים, ישפוך תחלה על כל יד פעם אחת, וישפשפם, ויברך, ואחר כך ישפוך פעם שנית על כל יד[1].
ויזהר לנגב ידיו יפה.
ולא ינגבם בחלוקו, משום דקשה לשכחה.
(ו)[עריכה]
אם לאחר ששפך המים על ידו אחת, נגע שם בידו השניה, או אדם אחר נגע שם, אזי נטמאו המים שעל ידו, וצריד לנגבן וליטול פעם שנית. אך אם אירע לו כן לאחר שכבר בירך, לא יברך שנית.
(ז)[עריכה]
מי שאין לו כלי, יכול לטבול ידיו בנהר, או במקווה הכשרה לטבילת נשים (ועיין לקמן סימן קמ"ב דין הנהרות), או במעיין אפילו אין בו ארבעים סאה, רק שמתכסים בו ידיו בפעם אחת. ומברך גם כן "על נטילת ידיים".
ובשעת הדחק יכול לטבול ידיו גם בשלג, אם יש על פני הארץ הרבה כמו שיעור מקווה.
ואם צריך ליטול ידיו מתוך משאבה (פלומפ), יניח ידו האחת סמוך לארץ, ובידו השניה ימשוך להביא עליו את המים, ואחר כך יחליף ידיו; או שחברו ימשוך לו. אבל אם הידיים גבוהות מן הארץ, לא עלתה לו נטילה (ספר דרך החיים, עיין שם).
(ח)[עריכה]
מים שנשתנו מראיהן, בין מחמת מקומם, בין מחמת איזה דבר שנפל לתוכן, פסולין לנטילת ידיים. אבל אם נשתנו מחמת עצמן, כשרים.
מים שנעשה בהם מלאכה, כגון שהודחו בהם כלים, או ששרו בהם ירקות, או שנתנו בהם כלים עם משקים לצננן, או שמדד בהן מידות, גם כן פסולין.
ויש פוסלין גם מים שנמאסו, כגון ששתה מהם כלב או חזיר וכדומה, משום דנעשו כשופכין; ויש לחוש לדבריהם.
(ט)[עריכה]
מי שלא נטל ידיו ונגע במים, לא נטמאו המים. ולכן היוצא מבית הכסא, יכול לשאוב מים בחפניו מן החבית לרחוץ ידיו, והנשארים כשרים לנטילת ידיים. אבל אם שכשך ידיו בתוך החבית לנקותן, ואפילו טבל בו רק אצבעו הקטנה לנקותה, נפסלו כל המים, מפני שנעשה בהם מלאכה.
(י)[עריכה]
מים מלוחים, סרוחים, מרים או עכורים, אם אין ראויין לשתיית כלב, פסולים לנטילת ידיים.
(יא)[עריכה]
קודם הנטילה צריכין להשגיח על הידיים שיהיו נקיות בלי שום חציצה.
ומי שציפורני אצבעותיו גדולות, צריך לדקדק לנקות שלא יהא בתחתיהן טיט וצואה, משום דהוי חציצה.
וכן צריך להסיר הטבעת שלא יהיה חציצה.
(יב)[עריכה]
מי שידיו צבועות, אם אין שם ממשות הצבע כי אם חזותא בעלמא, לא הוי חציצה. אבל אם יש עליהם ממשות הצבע, אפילו רק מעט, הוי חציצה.
אך אם הוא אומן בכך, דהיינו שהוא צַבָּע, וכן מי שהוא טבח וידיו מלוכלכות מדם, או שהוא סופר ואצבעותיו מלוכלכות מִדְּיוֹ, והוא רגיל בכך, וכל בעלי אומנות זאת אין מקפידין בכך, לא הוי חציצה, אלא אם כן הוא ברוב היד.
וכן מי שיש לו מכה על ידו ועליה רטיה שמצטער להסירה, לא הוי חציצה (ועיין עוד בסימן קס"א דיני חציצה בטבילת נשים, והוא הדין לנטילת ידיים),
(יג)[עריכה]
המים צריכים שיבאו על הידיים מכוח גברא. אבל אם המים באים מאליהם, לא הוי נטילה.
וחבית שיש בו ברזא, והסיר את הברזא, אזי המים הבאים בכח הראשון, דהיינו קילוח הראשון לבדו, נחשב מכוח גברא. אבל המים הבאים אחר כך, אינם נחשבים מכוח גברא, אלא כאילו באו מאליהם. ולכן מי שהוא רוצה ליטול את ידיו דרך הברזא, צריך לידע שבקילוח הראשון נתכסה כל היד, ויסתום את הברזא, ויחזור ויפתחהו לשפיכה שניה. ומי שאינו יודע לשער, אין לו ליטול ידיו בדרך זה. ומכל שכן שאין ליטול ידיו מן הכיור שיש לו ברזא קטן והקילוח הוא דק.
(יד)[עריכה]
אסור לאכול בלא נטילה, אפילו אם רוצה לכרוך ידיו במפה.
ואם הוא בדרך ואין לו מים, אם יודע כי בעוד דרך ארבעה מילין לפניו – או מיל לאחריו – ימצא מים, מחוייב ללכת לפניו ארבעה מילין או לחזור לאחריו מיל ליטול ידיו לאכילה.
אבל אם גם שמה לא ימצא מים, או שהוא עם חבורה ומתיירא להיפרד מהם, וכן מי שיש לו שאר אונס שאינו יכול ליטול ידיו, יכרוך ידיו במפה, או ילבש בתי ידיים (כפפות) ויאכל כך.
(טו)[עריכה]
העושה צרכיו קודם אכילה, שהוא צריך ליטול ידיו לברכת אשר יצר וגם צריך ליטול ידיו לסעודה, יש בזה כמה ספיקות. על כן הנכון שיטול תחילה ידיו שלא כדין נטילת ידיים לסעודה, דהיינו שישפוך רק מעט מים לחפנו אחת, וישפשף שתי ידיו במים אלו וינגבם היטב, ויברך "אשר יצר", ואחר כך יטול ידיו כדין נטילת ידיים לסעודה ויברך "על נטילת ידיים".
(טז)[עריכה]
מי שבאמצע סעודה נגע בגופו במקומות המכוסים, או שחיכך בראשו, או שהשתין מים, צריך ליטול ידיו פעם שנית, אבל לא יברך עליהם. וכן אפילו עם עשה צרכיו ונוטל ידיו באמצע הסעודה, אינו צריך לברך על נטילת ידיים.
(יז)[עריכה]
האוכל דבר שטיבולו במשקה, או שבא המשקה על המאכל ועדיין הוא לח מן המשקה, אף על פי שהוא אינו נוגע במקום המשקה, מכל מקום צריך ליטול ידיו תחילה, רק לא יברך על נטילת ידיים. והרבה מקילין בדבר זה, אבל כל ירא שמים יש לו להחמיר על עצמו.
(יח)[עריכה]
משקים לענין זה המה שבעה, ואלו הן: יין, וכן חומץ מיין; דבש דבורים; שמן זית; חָלָב, ובכלל זה גם מי חלב; טל; דם של בהמה חיה ועוף (והיינו כשאוכלו לרפואה); מים. וסימנם י"ד שח"ט ד"ם.
אבל שאר מי פירות, אפילו במקום שרגילין לעשות משקים לשתיה מסחיטת איזה פירות, אין להם דין משקה לענין זה.
(יט)[עריכה]
פירות שמרוקחין בסוכר, אין צריך נטילת ידיים, כי הסוכר לא הוי משקה; וגם הלחלוחית שיצא מן הפירות לא הוי משקה, שהוא מי פירות.
אבל אם מרוקחין בדבש, אם נקרש הדבש היטב, אזי יצא מכלל משקה ונעשה אוכל, ואין צריך נטילת ידיים. אבל אם לא נקרשו היטב, אלא נִתְעַבּוּ מעט ועדיין הם ניגרים, צריכין נטילת ידיים.
וכן חמאה, שהיא בכלל החלב, אם היא קרושה, אינה משקה, רק אוכל. אבל אם היא נימוחה, הרי היא משקה.
(כ)[עריכה]
דברים שדרכן לאכלן בלא כף ומזלג, אפילו הוא אוכל על ידי כף או מזלג, צריך נטילת ידיים. אבל דבר שאין דרכו לאכול רק על ידי כף, כגון לביבות וכיוצא בזה, וכן פירות מרוקחין בדבש במקום שאין דרכן לאכלן, רק על ידי כף או מזלג, אין צריך נטילת ידיים[2].
(כא)[עריכה]
מלח שנעשה ממים, הוי בכלל מים (כי המים אף על פי שנקרשו לא יצאו מכלל משקה). ולכן הטובל צנון וכדומה במלח זה, צריך נטילת ידיים.
יין שרף שנעשה מתבואה או מפירות, אינו משקה לעניין זה, דלא הוי, רק זיעה מן התבואה ומן הפירות. ואף על פי שיש בו גם מים ומזוג גם כן במים, מכל מקום הם המיעוט. ולכן הטובל בו איזה דבר ואוכלו, אין צריך נטילת ידיים. אבל יי"ש שנעשה מן החרצנים והזגים או מן השמרים של יין, נראה דהוי משקה.
הערות[עריכה]
^ ואין נוהגין כן בנטילת ידיים לאכילה, אלא נוטל יד ימין שתי פעמים, ואח"כ יד שמאל שתי פעמים, ואז משפשף ידיו ומברך קודם הניגוב. אבל בנטילת הידיים בבוקר, וכן לתפילה, נוטלים ידיים לסירוגין.
^ משום דבר שטיבולו במשקה; אבל בנטילות אחרות, כגון אם אוכל מיני מזונות בשיעור קביעת סעודה, בזה לא איירי סעיף זה.


<< | קיצור שולחן ערוך · סימן מא | במהדורה המנוקדת | >>
הלכות בציעת הפת וברכת המוציא
ובו י סעיפים:
א | ב | ג | ד | ה | ו | ז | ח | ט | י
סעיף א[עריכה]
על לחם גמור, שהוא מחמשת מיני דגן, מברכין לפניו המוציא, ולאחריו ברכת המזון. (דין פת הבאה בכיסנין יבואר בסימן מ"ח).
סעיף ב[עריכה]
יש ליזהר שלא להפסיק בין נטילת ידיים להמוציא; אבל מותר לענות אמן על איזה ברכה שהוא שומע. ושהייה כדי הילוך כ"ב אמה, או מבית לבית – אפילו הילוך מעט, וכן אם דיבר מה שאינו לצרכי הסעודה — מקרי הפסק. ובדיעבד אם הפסיק – לית לן בה. ובלבד שלא עשה איזה מעשים בינתיים, או שהפליג בדברים; דאז הוי היסח הדעת, וצריך נטילה שנית.
סעיף ג[עריכה]
בוצע בפת במקום המובחר שבו, מפני כבוד הברכה. והמובחר הוא מקום הקשה, ששם נאפה היטב [והוא המקום שכנגד המתבקע, כי במקום שמתחיל לאפות, נדחק העיסה עד שמתבקע הצד שכנגדו]. אך זקן, שקשה לו לאכול פת קשה, יבצע במקום הרך.
ומהיות כי אין להפסיק בשהיית החיתוך בין ברכת המוציא לאכילה, על כן חותך מעט סביב הפת, כעין טבעת, בענין שאם יאחז בפרוסה – יעלה כל הככר עמו; שאם לא כן – חשיב כפרוסה, ואנן בעינן שיברך ברכת המוציא בעוד שהפת שלם. ויניחנה מחוברת לפת, ויברך ברכת המוציא; ואחר שסיים הברכה – יפרידנה, כדי שתכלה הברכה בעוד שהפת שלם.
וכן כשבוצע מככר שאינו שלם, לא יחתוך לגמרי קודם הברכה, כדי שתהא בשעת הברכה יתר גדול.
ובשבת לא יחתוך כלל בככר עד אחר הברכה, כדי שיהיו הככרות שלמים ממש. וגם בחול, אם הוא עוגה דקה, יברך קודם הבציעה, כיוון שאין שהייה בשבירה.
סעיף ד[עריכה]
לא יבצע פרוסה קטנה, מפני שנראה כצר עין; ולא פרוסה יותר מכביצה, לפי שנראה כרעבתן. ודווקא כשאוכל לבדו; אבל אם אוכל עם הרבה בני אדם, וצריך ליתן מן הפרוסה לכל אחד כזית, מותר לבצוע כפי מה שצריך לו.
ובשבת, אפילו אם אוכל לבדו – מותר לבצוע כפי מה שצריך לכל הסעודה, מפני כבוד השבת, להראות חביבת סעודת שבת, שחפץ לאכול בה הרבה.
יש לאכול את הפרוסה שבצע עליה קודם שיאכל פת אחר, והוא משום חיבוב מצוה, כיוון שבירך עליה. וטוב ליזהר שלא יתן ממנה לנוכרי, או לבהמה ועוף.
סעיף ה[עריכה]
קודם שיברך, יתן שתי ידיו על הפת, שיש בהן עשר אצבעות, כנגד עשר מצוות התלויות בפת: לא תחרוש בשור ובחמור, כלאים, לקט, שכחה, פאה, לא תחסום, תרומה, מעשר ראשון, מעשר שני, חלה. ולכן יש עשר תיבות בברכת המוציא, ועשר תיבות בפסוק "עיני כל אליך ישברו", ועשר תיבות בפסוק "ארץ חטה ושעורה", ועשר תיבות בפסוק "ויתן לך".
וכשיאמר את השם – יגביה את הלחם, ובשבת יגביה שתיהן. ויברך בכוונה, וידקדק להוציא היטב את הה"א של המוציא, ויתן ריווח קצת בין תיבת "לחם" לתיבת "מן", שלא להבליע את המ"ם.
ולאחר הברכה – יאכל מיד, כי אסור להפסיק בין הברכה לתחילת האכילה, אפילו לעניית אמן. ויש לאכול כזית בלי הפסק.
סעיף ו[עריכה]
מצוה להביא על השלחן מלח קודם שיבצע. ויטבול פרוסת המוציא במלח, לפי שהשולחן דומה למזבח, והאכילה לקרבן, ונאמר: "על כל קרבנך תקריב מלח". ולפי שהשולחן דומה למזבח, טוב ליזהר שלא להרוג עליה כינה.
סעיף ז[עריכה]
אם מחלק פרוסת המוציא להמסובין, לא יזרקן, דאסור לזרוק את הפת; וגם לא יתננה לתוך ידו, אלא יניחנה לפניו.
סעיף ח[עריכה]
מצוה לבצוע על הפת החשובה יותר. ולכן אם יש לפניו חתיכת פת ופת שלמה, ודעתו לאכול תוך הסעודה משתיהן, ושתיהן ממין אחד, אף על פי שהפת השלמה היא קטנה יותר מן החתיכה, וגם אינה נקיה כמו החתיכה, מכל מקום יבצע על השלמה, שהיא חשובה יותר. אבל אם אינן ממין אחד, אלא שהשלמה ממין גרוע, כגון שהשלמה היא פת כוסמין, והחתיכה היא פת חטים, אפילו היא קטנה, מברך על של חטים. ואם השלמה היא של שעורים, אף על פי שהיא גרועה מחטין, מכל מקום כיון שגם שעורה נזכר בפירוש בפסוק, וגם היא שלמה, לכן ירא שמים יחלוק כבוד גם לזה של שעורים ושלמה; כיצד עושה? מניח את החתיכה תחת השלמה, ובוצע משתיהן יחד.
אם שתיהן שלמות, או שתיהן חתוכות, ושתיהן ממין אחד, יברך על הנקיה יותר. ואם שתיהן שוות בנקיות, יברך על היותר גדולה.
סעיף ט[עריכה]
אם יש לפניו פת ישראל ופת עובד כוכבים, ואינו נזהר מפת עובד כוכבים; אם שתיהן שלמות, או שתיהן פרוסות, וגם שוות בגדלות, והן ממין אחד, יברך על פת ישראל. ואם זה של ישראל אינה נקיה כמו של עובד כוכבים, יברך על איזה מהן שירצה. ואם בעל הבית נזהר מפת עובד כוכבים, אלא שהובא בשביל אורח, יש לסלקה מן השולחן עד לאחר ברכת המוציא.
סעיף י[עריכה]
כל דין קדימת החשוב אינו אלא אם בדעתו לאכול בתוך הסעודה משתיהן; אבל אם אין דעתו לאכול בתוך הסעודה רק מפת אחת, יבצע על זה שהוא רוצה לאכול, ואין משגיחין בזה על החשיבות.


<< | קיצור שולחן ערוך · סימן מב | במהדורה המנוקדת | >>
הלכות סעודה
ובו כ"ג סעיפים:
א | ב | ג | ד | ה | ו | ז | ח | ט | י | יא | יב | יג | יד | טו | טז | יז | יח | יט | כ | כא | כב | כג
סימן מב – הלכות סעודה
סעיף א[עריכה]
מי שיש לו בהמות או עופות שמזונותיהן עליו, אסור לו לאכול כלום עד שיתן להן מאכל, דכתיב (דברים יא טו): "ונתתי עשב בשדך לבהמתך ואכלת ושבעת", הקדימה התורה מאכל בהמה למאכל האדם. ולשתיה האדם קודם, דכתיב (בראשית כד יד): "שתה וגם גמליך אשקה", וכן כתיב (במדבר כ ח): "והשקית את העדה ואת בעירם".
סעיף ב[עריכה]
לא יאכל אדם ולא ישתה דרך רעבתנות.
לא יאכל מעומד ולא ישתה מעומד.
ויהא שולחנו נקי ומכוסה יפה, אפילו אם אין לו לאכול רק דבר שאינו חשוב.
לא יאחז פרוסה גדולה כביצה ויאכל ממנה, ולא יאחוז המאכל בידו אחת ויתלוש ממנו בידו השנית.
לא ישתה כוס יין בפעם אחת, ואם שתה הרי זה גרגרן. בשתי פעמים זהו דרך ארץ, ובשלש פעמים הרי זה מגסי הרוח, אם לא כשהוא כוס גדול ביותר, יכול לשתותו אפילו בכמה פעמים. וכן כוס קטן מאוד, יכול לשתותו בפעם אחת.
סעיף ג[עריכה]
לא ישוך פרוסה ויניחנה על גבי השלחן, או יתננה לחבירו או לתוך הקערה, כי שמא הוא מאוס לחברו. ולא ישתה מכוס ויתן לחברו לשתות המותר, כי יש לכל אדם ליזהר שלא לשתות משיורי כוס ששתה חברו, וזה שמא מחמת הבושה ישתה בעל כרחו.
סעיף ד[עריכה]
לא יהא אדם קפדן בסעודתו, כי האורחים ובני הבית מתביישים אז לאכול, כי חושבים פן מתרגז ומקפיד על אכילתן.
סעיף ה[עריכה]
אין משיחין בסעודה אפילו בדברי תורה, מפני הסכנה, שמא יקדים קנה לושט. ואפילו מי שנתעטש, אסור לומר לו "אסותא". אבל שלא בשעת אכילה, מצוה לומר על השלחן דברי תורה, ויש ליזהר בזה מאוד. ומנהג טוב לומר אחר אכילת פרוסת המוציא, "מזמור לדוד ה' רועי לא אחסר", שהוא תורה, וגם תפלה על מזונותיו. ולאחר גמר הסעודה נוהגין לומר בחול, "על נהרות בבל" וגו', ובשבת ויום טוב וכל הימים שאין אומרים בהם תחנון, אומרים "שיר המעלות בשוב ה'" וגו'. וכשלומד על השלחן מתוך הספר, צריך להשגיח מאוד, כי שכיח להיות בספרים תולעים קטנים, ויוכל לבא לידי איסור חס ושלום.
סעיף ו[עריכה]
שנים שיושבין על השולחן, אפילו כל אחד קערה שלו לפניו, או במיני פירות שיש לכל אחד חלקו לפניו, מכל מקום הגדול פושט ידו תחלה. והשולח ידו בפני מי שגדול ממנו הרי זה גרגרן.
סעיף ז[עריכה]
שנים שאוכלין מתוך קערה אחת, והפסיק אחד מלאכול כדי לשתות או לעשות איזה דבר קטן, דרך ארץ הוא שגם השני ימתין עליו. אבל אם המה שלשה, אין השנים פוסקין בשביל האחד.
סעיף ח[עריכה]
עושה אדם צרכיו בפת, והני מילי דלא ממאיס ביה, אבל מידי דמאיס ביה לא. הלכך אין סומכין בו את הקערה אם היא מלאה דבר, שאם יפול על הפת ימאס. וכשאוכלין איזה תבשיל עם חתיכות פת, והפת היא לו במקום כף, צריך ליזהר לאכול בכל פעם קצת מן הפת, והנשאר לו מן הפת גם כן יאכל אותו אחר כך.
סעיף ט[עריכה]
אסור לזרוק פת אפילו במקום שאינו נמאס, כי הזריקה היא בזיון. ושאר מיני אוכלים, אם נמאסין על ידי הזריקה, אסור לזרקן; אבל אם אינן נמאסין, כגון אגוזים וכדומה, מותר.
לא ישב על שק שיש בו פירות, שנמאסים על ידי כך.
אין נוטלין את הידים ביין או בשאר משקה, משום בזיון.
כשרואה איזה אוכל מונח על הארץ, צריך להגביהו.
מאכל שהוא ראוי לאדם אין מאכילין אותו לבהמה, משום ביזוי אוכלין.
סעיף י[עריכה]
אם צריך לעשות איזה רפואה בפת, או בשאר דבר מאכל, אף על פי שנמאס בכך, מותר.
סעיף יא[עריכה]
יזהר מאוד בפירורין שלא יזרקם, דקשה לעניות, אלא יקבצם ויתנם לעופות.
סעיף יב[עריכה]
השותה מים, לא ישתה בפני רבים, אלא יהפוך פניו. ובשאר משקין אין צריך להפוך פניו.
סעיף יג[עריכה]
אין מסתכלין בפני האוכל והשותה, ולא בחלקו שלפניו, כדי שלא לביישו.
סעיף יד[עריכה]
כל מאכל ומשקה שמביאין לפני האדם שיש לו ריח והאדם תאב לו, צריך ליתן ממנו מיד דבר מועט להמשמש, לפי שמזיק לאדם שרואה לפניו מאכל שהוא מתאוה לו ואינו אוכל ממנו.
סעיף טו[עריכה]
לא יתן אדם לאכול אלא למי שיודע בו שיטול ידיו ויברך.
סעיף טז[עריכה]
אשה שאין בעלה עמה, אין לה לשתות יין. ואם היא במקום אחר שלא בביתה, אפילו אם בעלה עמה אסורה לשתות. והוא הדין שאר משקין המשכרין. ואם היא רגילה לשתות יין בפני בעלה, מותרת לשתות מעט שלא בפני בעלה.
סעיף יז[עריכה]
אסור לאורחים ליטול כלום ממה שלפניהם ליתן ליד בנו או בתו של בעל הבית, כי שמא אין לבעל הבית יותר ממה שהביא לפניהם, ויתבייש שלא יהיה להם די. אבל אם יש על השולחן מוכן הרבה, מותר.
סעיף יח[עריכה]
הנכנס לבית לא יאמר: תנו לי לאכול, עד שיאמרו לו הם. אסור לאכול מסעודה שאינה מספקת לבעליה, שזהו אבק גזל, אף על פי שהבעל הבית מזמינו לאכול עמו; והוא עוון גדול, ומן הדברים שקשה לשוב עליהם.
סעיף יט[עריכה]
אסור לצאת ממקומו קודם שיברך ברכת המזון. ואפילו ללכת באמצע הסעודה לחדר אחר לגמור שם סעודתו, או שיחזור אחר כך לכאן לגמור סעודתו. ואפילו ללכת רק חוץ לפתחו ולחזור אחר כך לכאן לגמור סעודתו, יש ליזהר מזה.
עבר ויצא, בין שהוא גומר סעודתו במקום שהוא שם, בין שהוא חוזר לכאן לגמור סעודתו, אינו צריך לחזור ולברך המוציא, דכיון שקבע סעודתו על הפת, אף על פי ששינה מקומו, מכל מקום נחשב הכל לסעודה אחת; רק שיזהר לאכול לכל הפחות כזית פת במקום שיברך ברכת המזון. אבל בשאר דברים אינו כן.
סעיף כ[עריכה]
אם אוכלין בחבורה, ויצאו קצת מהם על דעת שיחזרו לכאן, כיון שנשאר אפילו רק אחד מהן כאן במקומו, לא נתבטלה הקביעות, וכשחוזרין – לקביעותן חוזרין ולא הוי הפסק.
סעיף כא[עריכה]
אם בשעת ברכת המוציא היתה דעתו ללכת אחר כך לבית אחר לגמור שם סעודתו ולברך ברכת המזון, נוהגין להתיר. וצריך ליזהר לאכול גם שם לכל הפחות כזית פת. ואין לעשות כן אלא לעת הצורך לסעודת מצוה.
סעיף כב[עריכה]
המתפלל בתוך הסעודה, כשחוזר לאכול אין צריך לברך עוד המוציא. וכן אם ישן בתוך הסעודה שינת ארעי, אף על פי שנמשך איזה זמן לא מיקרי הפסק. וכן אם הפסיק בשאר דברי רשות, כגון שהוצרך לנקביו וכיוצא בזה. ומכל מקום בכל אלו בעי נטילת ידים מחדש, משום דהוי היסח הדעת, אלא אם כן שמר ידיו, אך לא יברך על הנטילה, כי משום היסח הדעת אין מברכין על הנטילה.
סעיף כג[עריכה]
משגמר סעודתו ונתן דעתו לברך ברכת המזון, אם חוזר ורוצה לאכול או לשתות, יש בזה הרבה חילוקי דינים לענין הברכות, על כן יש למנוע מזה, אלא מיד כשנתן דעתו לברך ברכת המזון, יברך ברכת המזון.


<< | קיצור שולחן ערוך · סימן מג | במהדורה המנוקדת | >>
הלכות ברכות לדברים שאוכלים ושותים בתוך הסעודה
ובו ז סעיפים:
א | ב | ג | ד | ה | ו | ז
סעיף א[עריכה]
כל מה שאוכלים בתוך הסעודה מדברים שרגילים לאכלם בתוך הסעודה לשבוע, כגון בשר, דגים, מיני לפתן, דייסא, ומיני לביבות, אפילו דברים שאוכלים בלא לחם, כולם אינם צריכין ברכה לא לפניהם ולא לאחריהם, שכיון שאוכלין אותן לשבוע הרי הן בכלל הסעודה, וכל הסעודה נגררת אחר הלחם, שהוא עיקר חיי האדם, ולכן כולן נפטרין בברכת המוציא ובברכת המזון. ואפילו אם נשלחו לו מבתים אחרים אין צריך לברך עליהם, דמסתמא דעת האדם על כל מה שיביאו לו.
סעיף ב[עריכה]
וכן אין צריך לברך על כל מיני משקין, שהמשקין גם כן בכלל הסעודה הם, שאין דרך אכילה בלא שתיה, חוץ מעל היין, לפי שהיין הוא דבר חשוב (שבכמה מקומות מחויבין לברך עליו אף על פי שאינו צריך לשתות, כגון קידוש והבדלה), צריכין לברך עליו גם בתוך הסעודה. ואם בירך על היין קודם נטילת ידים והיה דעתו לשתות גם בתוך הסעודה, או שהוא רגיל בכך לשתות יין בתוך הסעודה, אינו צריך לברך עליו שנית, כי נפטר בברכה שבירך עליו לפני הסעודה. ויין שרף במדינתנו, דאין דרך לשתותו תמיד בתוך הסעודה, הוי ספק אם הוא בכלל הסעודה או לא. ולכן אם דעתו לשתות יין שרף בתוך הסעודה, ישתה מעט קודם נטילת ידים, דהיינו פחות מכזית, ויברך עליו, ויכוין לפטור גם מה שישתה בתוך הסעודה. ואם לא עשה כן, יברך מתחלה על קצת סוכר ויפטור את היין שרף. ויש נוהגין לטבול מעט פת בתוכו, אבל יש מפקפקין על זה.
סעיף ג[עריכה]
אם רוצה לאכול בתוך הסעודה פירות בלא פת, כיון שאין הפירות מעיקר הסעודה, לכן אפילו אם היו מונחין על השלחן קודם ברכת המוציא, מכל מקום אינן נפטרין בברכת המוציא וצריך לברך עליהם ברכה ראשונה; אבל ברכה אחרונה אינן צריכין, כי נפטרין בברכת המזון. ואם אינו רוצה לאכול הפירות רק עם פת, אין צריך לברך עליהם, כי הם טפלים להפת. ואם רוצה לאכול קצתן עם פת וקצתן בלא פת, צריך ליזהר לאכול תחלה בלא פת ויברך עליהם, ואחר כך יכול לאכלן גם עם פת. אבל אם יאכל תחלה עם פת ואחר כך יאכל בלי פת, איכא ספיקא בברכה. ויש שרגילין לאכול בין מאכל למאכל איזה דבר שממשיך תאות האכילה, כגון זית מלוח, לימונים, מלוחים, צנון, וכדומה, זהו נקרא מחמת הסעודה, כיון שעל ידי כן הוא יאכל יותר, ולכן אין צריך לברך עליו, שהפת פוטרו.
סעיף ד[עריכה]
אם קובע עיקר סעודתו על הפירות שיאכלם עם הפת, כיון שהם עיקר הסעודה, נפטרים בברכת המוציא, אפילו לא היו אז על השלחן, רק צריך שתחילת אכילת הפירות יהיה עם הפת, ואחר כך גם מה שיאכל בלא פת אינו צריך לברך עליהם.
סעיף ה[עריכה]
פירות המבושלין לצרכי הסעודה, כמו שרגילין לבשל (לפרפרת) בין עם בשר בין בלא בשר, יש לאכול מהם בתחילה ובסוף קצת עם פת, ובאמצע יכול לאכול מהן גם בלא פת ואין צריכין ברכה.
סעיף ו[עריכה]
מעשה אופה, עוגיות, עוגת שמרים, בסקויטים וכדומה, אם אוכל מהן מחמת רעבון כדי לשבוע מהן, אינו צריך לברך עליהן. אבל אם אוכל מהן רק לתענוג יש ספק ברכה, ועל כן ראוי לאדם לכוין בשעת ברכת המוציא לפטור גם מה שיאכל ממינים אלו.
סעיף ז[עריכה]
אם לאחר גמר הסעודה, קודם ברכת המזון, שותה קפה כדי לעכל המזון שאכל, צריך לברך עליו ברכה ראשונה, כי מה שהוא בא לעכל אינו נחשב מצרכי הסעודה. ומכל מקום טוב לברך על מעט סוכר ברכת שהכל לפטור את הקפה.


<< | קיצור שולחן ערוך · סימן מד | במהדורה המנוקדת | >>
הלכות מים אחרונים וברכת המזון
ובו י"ח סעיפים:
א | ב | ג | ד | ה | ו | ז | ח | ט | י | יא | יב | יג | יד | טו | טז | יז | יח
סעיף א[עריכה]
בדין מים אחרונים הרבה מקילים, אבל נכון לכל ירא שמים ליזהר בהם. ואין צריכין ליטול אלא עד פרק שני מן האצבעות. וישפיל ידיו קודם שמנגבן. והמברך הוא נוטל בראשונה.
סעיף ב[עריכה]
אין נוטלין על גבי קרקע במקום שבני אדם הולכין, מפני שרוח רעה שורה על מים אלו; אלא יטול לתוך כלי, או תחת השולחן. ומנגב ידיו, ואחר כך מברך ברכת המזון. ולא יפסיק בין הנטילה לברכת המזון.
סעיף ג[עריכה]
אין להסיר המפה והלחם עד לאחר ברכת המזון, שיהא פת מונח על השולחן בשעת ברכת המזון, להראות כי יש שפע מאת ה' יתברך שמו לאכול ולהותיר, וכמו שאמר אלישע למשרתו (מלכים ב ד מג): "כי כה אמר ה' אכול והותר". ועוד, משום דהברכה אינו שורה על דבר ריק, אלא כשיש שם איזה דבר, כמו שאמר אלישע לאשת עובדיה (מלכים ב ד ב): "מה יש לך בבית".
סעיף ד[עריכה]
נוהגין להסיר את הסכינים מעל השלחן קודם ברכת המזון או לכסותן, כי השולחן דומה למזבח, ובמזבח נאמר (דברים כז ה): "לא תניף עליהם ברזל"; לפי שהברזל מקצר ימיו של אדם, והמזבח מאריך ימי האדם, ואינו בדין שיונף המקצר על המאריך. וגם השלחן מאריך ימיו של אדם ומכפר עונותיו בהכנסת אורחים, שגדול כחה של לגימה שמשרה שכינה. ונהגו בהרבה מקומות שלא לכסותן בשבת ויום טוב, כי בחול מכסין אותן מפני שהן כחו של עשו, ובשבת ויום טוב אין שטן ואין פגע רע; ומנהגן של ישראל תורה היא.
סעיף ה[עריכה]
אפילו לא אכל רק כזית פת, צריך לברך ברכת המזון.
סעיף ו[עריכה]
לא יברך מעומד, ולא מהלך, אלא מיושב, ואפילו היה הולך בתוך ביתו כשאכל או שהיה עומד או מסיב, כשצריך לברך צריך לישב כדי לכוין דעתו ביותר. וגם לא יהא מיסב שהוא דרך גאוה, אלא ישב. וילבש מלבוש העליון, וגם יניח הכובע בראשו, שיהא מורא שמים עליו ויעורר הכונה. ויברך באימה וביראה, ולא יעשה שום דבר בשעה שהוא מברך.
סעיף ז[עריכה]
נוהגין שהשומעים עונין אמן לאחר הרחמן שבברכת המזון, משום דאיתא במדרש: כששומע אחד מתפלל דבר או מברך לישראל, אפילו בלא הזכרת השם, חייב לענות אמן.
סעיף ח[עריכה]
עבר ושהה מלברך ברכת המזון עד שיעור עיכול, דהיינו שמתחיל להיות רעב, אין לו עוד תקנה לברך. יש אומרים דשיעור עיכול הוא שעה וחומש, ומכל מקום בסעודות גדולות לפעמים יושבים בין האכילה לברכת המזון יותר מזמן זה, והיינו מפני שגם בינתיים עוסקים בשתיה ופרפראות. ומכל מקום הנכון שלא לשהות הרבה.
סעיף ט[עריכה]
עבר ויצא ממקומו קודם שבירך ברכת המזון, אם יש לו במקום שהוא שם קצת פת, יאכל שם, ואין צריך לברך עליו ברכת המוציא, ויברך אחר כך ברכת המזון שם. ואם אין לו שם פת כלל, צריך לחזור למקומו לברך. ואם הוא רחוק כל כך שיש לחוש שעד שיחזור למקומו ישהה שיעור עיכול, יברך במקום שהוא שם.

סעיף י[עריכה]
בשבת שחל בו ראש חדש או יום טוב או חול המועד, אומרים תחלה "רצה" ואחר כך "יעלה ויבא", מפני שהשבת תדיר ומקודש יותר מהם.

סעיף יא[עריכה]
מי ששכח ונסתפק לו אם בירך ברכת המזון או לא, אם הוא שבע (דאז ברכת המזון דאורייתא), צריך לברך פעם שנית. וכן אם נרדם בשינה באמצע ברכת המזון, וכשהקיץ אינו יודע היכן פסק, צריך לחזור לראש ברכת המזון. ואשה שנסתפקה אם ברכה או לא, אינה צריכה לברך פעם שנית.
סעיף יב[עריכה]
טעה בשבת ולא אמר "רצה", או ביום טוב ולא אמר "יעלה ויבא", אם נזכר קודם שהזכיר את השם מן הברכה של "ברוך אתה ה' בונה ברחמיו ירושלים", אומר שם "רצה" או "יעלה ויבא", ואחר כך "ובנה" וכו'. אבל אם לא נזכר עד לאחר שהזכיר את השם, מסיים את הברכה "בונה ברחמיו ירושלים אמן", ואומר שם בשבת: "ברוך אתה ה' אלהינו מלך העולם אשר נתן שבתות למנוחה לעמו ישראל באהבה לאות ולברית, ברוך אתה ה' מקדש השבת". וביום טוב אומר שם: "ברוך אתה ה' אלהינו מלך העולם אשר נתן ימים טובים לעמו ישראל לששון ולשמחה את יום חג (פלוני) הזה, ברוך אתה ה' מקדש ישראל והזמנים". ואם חל יום טוב בשבת ושכח "רצה" וגם "יעלה ויבא", אומר: "ברוך אתה ה' אלהינו מלך העולם אשר נתן שבתות למנוחה לעמו ישראל באהבה לאות ולברית, וימים טובים לששון ולשמחה, את יום חג (פלוני) הזה, ברוך אתה ה' מקדש השבת וישראל והזמנים". ואם אמר "רצה" ולא אמר "יעלה ויבא", אומר כמו ביום טוב לבד. ואם אמר "יעלה ויבא" ולא "רצה", אומר כמו בשבת בלבד.
סעיף יג[עריכה]
אם לא נזכר עד לאחר שהתחיל הברכה שלאחריה, שהיא "ברוך אתה ה' אלהינו מלך העולם האל אבינו" וכו', אפילו לא אמר רק תיבת "ברוך" בלבד, שוב אין לו תקנה בברכת "אשר נתן". ולכן אם הוא בשתי סעודות הראשונות, חוזר לראש ברכת המזון. וכשלא אמר עדיין רק "ברוך אתה ה'", יסיים "למדני חקיך", כדי שלא יהיה לבטלה, ואחר כך חוזר לראש ברכת המזון. אבל בסעודה שלישית, שאפילו בשבת אינו מחויב לאכול פת דוקא, ומכל שכן ביום טוב, וברכת המזון אינה חובת היום עליו, לכן אינו חוזר לראש, אלא גומר כך ברכת המזון. אבל אם נזכר במקום שיכול לתקן בברכת "אשר נתן" וכו', מחויב לתקן אפילו בכמה סעודות שאכל.
סעיף יד[עריכה]
טעה בראש חדש ולא אמר "יעלה ויבא", אומר: "ברוך אתה ה' אלהינו מלך העולם אשר נתן ראשי חדשים לעמו ישראל לזכרון", ואינו חותם (אין חילוק בזה בין ביום בין בלילה). ובחול המועד אם לא אמר יעלה ויבא, יאמר: "ברוך אתה ה' אלהינו מלך העולם אשר נתן מועדים לעמו ישראל לששון ולשמחה, את יום חג (פלוני) הזה, ברוך אתה ה' מקדש ישראל והזמנים". ובראש השנה אומר: "ברוך אתה ה' אלהינו מלך העולם אשר נתן ימים טובים לעמו ישראל את יום הזכרון הזה, ברוך אתה ה' מקדש ישראל ויום הזכרון". ואם לא נזכר עד לאחר שהתחיל הברכה שלאחריה אינו חוזר לראש, משום דבראש השנה וראש חדש וחול המועד אינו מחויב לאכול פת דוקא.
סעיף טו[עריכה]
ראש חדש שחל בשבת ושכח "רצה" וגם "יעלה ויבא", ונזכר, אומר: "ברוך אתה ה' אלהינו מלך העולם אשר נתן שבתות למנוחה לעמו ישראל באהבה לאות ברית, וראשי חדשים לזכרון, ברוך אתה ה' מקדש השבת וישראל וראשי חדשים". אף על פי שבראש חדש לבד אינו חותם, הכא כיון שהוא חותם בשביל שבת, מזכיר גם ראש חדש. אם אמר "רצה" ולא אמר "יעלה ויבא" ולא נזכר עד לאחר שהתחיל הברכה שלאחריה, אינו חוזר לראש, דהא של שבת אמר, ובשביל ראש חדש אינו חוזר. ואם אמר "יעלה ויבא" ולא אמר רצה והוא חוזר לראש, צריך לומר גם "יעלה ויבא". והוא הדין לחול המועד וראש השנה.
סעיף טז[עריכה]
בחנוכה ובפורים, אם שכח לומר "על הנסים", ולא נזכר עד לאחר שאמר את השם מחתימת הברכה, שאמר "ברוך אתה ה'", אינו חוזר, אך בתוך הרחמן יאמר: "הרחמן הוא יעשה לנו נסים ונפלאות כמו שעשה לאבותינו בימים ההם בזמן הזה, בימי מתתיהו" וכו' "בימי מרדכי" וכו'.
סעיף יז[עריכה]
היה אוכל בשבת וחשכה לו, כיון שעדיין הוא לא התפלל ערבית, אומר "רצה". וכן ביום טוב, ראש חדש, חנוכה ופורים, כיון שהתחלת הסעודה היתה ביום, צריך להזכיר מענין היום אף על פי שמברך בלילה. ואם אכל בערב ראש חדש ונמשכה סעודתו גם תוך הלילה, ואכל גם בלילה כזית פת, צריך לומר "יעלה ויבא", וכן בחנוכה ובפורים. ואם התחיל לאכול בשבת ונמשכה סעודתו תוך הלילה, ואכל גם בלילה כזית פת ולמחר הוא ראש חדש, אומר "רצה" וגם "יעלה ויבא", וכן בחנוכה ופורים. ויש חולקין, משם דהוי כתרתי דסתרי, על כן יש למנוע שלא לאכול אז בלילה.
סעיף יח[עריכה]
אם יש עובד כוכבים בבית כשמברך ברכת המזון, יאמר: "אותנו בני ברית כולנו יחד".


<< | קיצור שולחן ערוך · סימן מה | במהדורה המנוקדת | >>
הלכות ברכות הזימון
ובו כ"ג סעיפים:
א | ב | ג | ד | ה | ו | ז | ח | ט | י | יא | יב | יג | יד | טו | טז | יז | יח | יט | כ | כא | כב | כג
סעיף א[עריכה]
שלשה שאכלו ביחד צריכין לברך בזימון, ומצוה שיברכו על הכוס. אם אפשר צריכין להדר שיהיה כוס יין, ואם אי אפשר ביין יהיה שכר או משקה או יין שרף כשהוא חמר מדינה, דהיינו שאין יין גדל שם כדרך יום מן העיר, ועל כן הוא ביוקר, ורגילים לשתות משקים אלו במקום יין. ויש אומרים דברכת המזון אפילו ביחיד טעונה כוס. ונוהגין המדקדקין כשמברכין ביחיד שלא לאחוז הכוס ביד, רק מניחין אותו על השלחן לפניהם.
סעיף ב[עריכה]
מוזגים את הכוס תחלה ואחר כך נוטלין לידים.
סעיף ג[עריכה]
יין ששתו ממנו, כל הנשאר בכלי נעשה פגום, ופסול לברכת המזון עד שיתקנו, דהיינו שנותן לתוכו קצת יין או קצת מים שאינם פגומים. וכיון שצריך למלאות את הכוס לשם ברכה לכן אם הכוס פגום והוא מתקנו, צריך לשפכו לתוך קנקן, ומתוך הקנקן לתוך הכוס לשם ברכה.
סעיף ד[עריכה]
הכוס שמברכין עליה צריכה שתהא שלימה, ואפילו נשבר רק הבסיס של מטה פסולה, ואפילו פגימה כל שהוא בשפת הכלי, או שנסדק פסולה, וטעונה הדחה מבפנים ושטיפה מבחוץ, או מקנחה יפה שתהא נקיה, ושופך מן הקנקן לתוכה לשם ברכה, ותהא מלאה. והמברך מקבלה בשתי ידיו (להראות חביבות הכוס שהוא חושק לקבלה בכל כחו) וכדכתיב שאו ידיכם קודש וברכו את ה', ומסיר אחר כך ידו השמאלית ואוחזה רק בימינו לבדה בלי סיוע השמאלית (דלא יהא נראה כמשא עליו). ונותן עיניו בה כדי שלא יסיח דעתו ממנה, ומחזיקה למעלה מן השלחן טפח, דכתיב כוס ישועות אשא ובשם ה' אקרא. ואיטר יד יאחזה בימין דידיה, שהוא שמאל של כל אדם. ויש להסיר מן השלחן הכלים הריקים.
סעיף ה[עריכה]
אם בני המסיבה שוים במעלה, ויש ביניהם כהן, מצוה לכבדו בברכת המזון, שנאמר וקדשתו, אבל אם יש ביניהם אדם גדול וחשוב יברך הוא. ונוהגין לתת לאבל לברך, ודוקא כששוים במעלה. וראוי לכבד בברכת המזון למי שהוא טוב עין, שונא בצע וגומל חסד בממונו, שנאמר טוב עין הוא יבורך, אל תקרי יבורך אלא יברך.
סעיף ו[עריכה]
המברך יאמר מתחלה: הב לן ונברך, כי כל מילי דקדושה בעי הזמנה, או יאמר כמו שנוהגין לומר בלשון אשכנז: רבותי וויר ווילען בענשין, והמסובין עונין יהי שם ה' מבורך מעתה ועד עולם. ואחר כך אומר המברך ברשות וכו' נברך שאכלנו וכו', והמסובין אומרים ברוך ונוהגין בקצת מקומות שלאחר שסיים המברך ובטובו חיינו עונין המסובין שאכלנו משלו וכו', וחזר המברך ואומר גם הוא ברוך שאכלנו וכו'. אמן, ובקצת מקומות לא נהגו לומר אמן. גם יש מנהגים שונים בענין אמירת ברוך הוא וברוך שמו. יש נוהגין שהמברך אומר כשמזמנין רק בשלשה, ויש אומרים שאין לאמרו אלא כשמזמנין בעשרה שמזכיר את השם אז יאמרו, וכן יש לנהוג, והמסובין לא יאמרוהו, ומכל שכן מי שמברך ברכת המזון בלא זימון שלא יאמרו.
סעיף ז[עריכה]
המברך יברך בקול, והמסובין יאמרו עמו מלה במלה בלחש, ובסוף כל ברכה יקדימו לסיים להמברך, כדי שיענו אמן על ברכתו.
סעיף ח[עריכה]
אחר ברכת המזון מברך על הכוס שבירך עליה, ושותה שיעור רביעית כדי שיוכל לברך ברכה אחרונה. אם הכוסות של המסובין הן פגומות, צריך המברך ליתן מכוסו מעט לתוך כוסות שלהם, אחר שבירך בורא פרי הגפן קודם שישתה הוא, כדי שיברכו גם הם על כוסות שאינן פגומות. וכן אם כוסות שלהן ריקנות, נותן לתוכן מעט מכוס של ברכה, ולא יטעום עד שיטעום המברך. אבל אם יש להם כוסות בפני עצמם ואינן פגומות, אין המברך צריך ליתן מכוס שלו, ויכולין לטעום קודם שיטעום הוא, וכן נכון, וטוב אם אפשר שיהיה לכל אחד כוס מלאה.
סעיף ט[עריכה]
אם המברך אינו רוצה לשתות, יש אומרים דיכול ליתן לאיש אחר מן המסובין שיברך בורא פרי הגפן וישתה שיעור רביעית ויברך ברכה אחרונה, ויש אומרים דאין לעשות כן, אלא דוקא המברך בזימון הוא יברך על הכוס וכן נכון לעשות.
סעיף י[עריכה]
שנים שאכלו ביחד, מצוה לבקש שלישי שיצטרך עמהם לזימון. ואפילו אם בא השלישי לאחר שהשנים כבר גמרו מלאכול, אלא שאם היו מביאין להם עוד איזה דבר לקינוח סעודה היו אוכלין, מצוה עליהם לצרף את זה השלישי לזימון, דהיינו שיתנו לו לאכול כזית שיתחייב בברכה אחרונה ויצטרף עמהם. יש אומרים דבעינן דוקא פת, ויש אומרים דסגי גם בשאר מיני דגן, ויש אומרים דאפילו פירות או ירקות סגי, ויש אומרים עוד דאפילו אינו אוכל רק שותה רביעית מאיזה משקה חוץ מן המים מצטרף, וכן נוהגין. ואף על פי שלא אכל אלא שתה, יכול לומר שאכלנו, כי שתיה בכלל אכילה. ולאחר שסיימו הזן את הכל, אז יברך הוא ברכה אחרונה על מה שאכל או שתה, ואם בא השלישי לאחר שכבר נטלו ידיהם במים אחרונים, שוב אינו מצטרף עמהם.
סעיף יא[עריכה]
שלשה שאכלו ביחד, כיון שנתחייבו בזימון אינם רשאים ליחלק, וכן ארבעה או חמשה אפילו אחד מהם אינו רשאי לברך בפני עצמו, שכולן נתחייבו בזימון, אם הם ששה או יותר עד עשרה יכולין ליחלק, שישאר זימון לכל חבורה.
סעיף יב[עריכה]
אם הם עשרה נתחייבו לברך בשם, דהיינו שהמברך אומר נברך אלקינו שאכלנו משלו וכו' ולא יאמר נברך לאלקינו, והמסובים אומרים ברוך אלקינו שאכלנו משלו וכו'. וכיון שנתחייבו לברך בשם, אסורין ליחלק אלא אם כן הם עשרים או יותר, אז מותרין ליחלק שישאר לכל חבורה זימון בשם.
סעיף יג[עריכה]
אם טעה המזמן בעשרה, וגם העונים ולא הזכירו את השם בברכת הזימון, אינם יכולים לחזור ולזמן בשם, כיון שכבר יצאו ידי חובת זימון, אלא שבטלו מצות הזכרת השם, ומעוות שלא יוכל לתקון הוא. אבל אם העונים עדיין לא ענו אחריו, כיון שעדיין לא נתקיימה מצות זימון, יחזור המברך ויזמן בשם.
סעיף יד[עריכה]
אם שבעה אכלו פת, ושלשה אכלו פירות או שתו משקין, בענין שחייבין ברכה אחרונה יכולין לזמן בשם (בכאן כולי עלמא מודו דסגי בפירות ובמשקה). ומצוה להדר אחר עשרה לברך בשם, אבל אם רק ששה אכלו פת אינם יכולים לזמן בשם, דרובא דמינכר בעינן.
סעיף טו[עריכה]
כל שאכלו ביחד, אפילו לא אכלו כל הסעודה ביחד, אלא שישבו לאכול וברכו ברכת המוציא, אפילו כל אחד אוכל מככר שלו, כיון שנקבעו יחד בין בשלשה בין בעשרה אינן רשאין ליחלק, ואפילו אחד רוצה לגמור סעודתו קודם שיגמרו האחרים אינן רשאין ליחלק. אבל אם לא קבעו עצמם בתחלת הסעודה, אלא שלאחר ששנים כבר אכלו, אפילו לא אכלו עדיין רק כזית, ובא השלישי וקבע עמהם, אם גמר סעודתו עמהם חייבים בזימון, אבל אם רצה לגמור סעודתו קודם להם, כיון שלא התחיל עמהם וגם לא גמר עמהם, רשאי ליחלק ולברך בפני עצמו. ומכל מקום מצוה היא להמתין שיברכו בזימון. אם הוא אונס או מתיירא מהפסד אפילו קבע עצמו עמהם בתחלה, מותר לגמור סעודתו קודם להם, ולברך בפני עצמו, אבל אם אין הדבר נחוץ צריך להחמיר.
סעיף טז[עריכה]
שלשה שאכלו ביחד ושכח אחד מהם ובירך ברכת המזון בפני עצמו, יכולין לזמן לאחר שגמר זה ברכת המזון, ויענה גם הוא ברוך שאכלנו וכו'. אבל אם זה נצטרף לזימון עם שנים אחרים, שוב אינו יכול להצטרף לזימון עם אלו. ואם שנים ברכו אפילו בפני עצמם בטל זימון.
סעיף יז[עריכה]
שלשה שאכלו ושנים גמרו סעודתן ורוצים לברך, ואחד עדיין לא גמר סעודתו ואינו רוצה לברך, צריך הוא להפסיק מסעודתו, כדי שיברכו בזימון, ויענה גם הוא עמהם ויוצא ידי זימון, וימתין עד שסיים המברך הזן את הכל, ואחר כך יכול לאכול. ואין צריך לברך ברכה ראשונה, כיון שדעתו היה לאכול עוד, וכשיגמור סעודתו יברך ברכת המזון. אבל שנים אינן צריכין להפסיק בשביל אחד, אלא אם ירצו לעשות לו לכבודו לפנים משורת הדין. ועשרה שאכלו ביחד צריכין ארבעה להפסיק בשביל ששה שהם הרוב, ואינם צריכין להמתין רק עד שאמר ברוך אלקינו, ולאחר שגמרו הם סעודתם, יזמנו לעצמם בלי הזכרת השם.
סעיף יח[עריכה]
בסעודות גדולות שהרבה מסובין שם, יש לבחור שיברך מי שקולו חזק, כדי שישמעו כל המסובין מן המברך לכל הפחות עד הזן את הכל. ואם אי אפשר בכך, יברכו בחבורות של עשרה עשרה.
סעיף יט[עריכה]
שתי חבורות שאוכלו בבית אחד או בשני בתים, אם מקצתן רואין אלו את אלו מצטרפות לזימון, ואם לאו אלו מזמנין לעצמן, ואלו מזמנין לעצמן. ואם יש שמש אחד לשתיהן הוא מצרפן, וכגון שנכנסו מתחלה על דעת להצטרף יחד. וכל היכא שמצטרפות צריכין שישמעו כולן מן המברך לכל הפחות עד הזן את הכל.
סעיף כ[עריכה]
מי שהוא אצל המברכים בזימון, והוא לא אכל ולא שתה עמהם, כשהוא שומע שהמברך אומר נברך שאכלנו משלו, עונה הוא: ברוך ומבורך שמו תמיד לעולם ועד. ואם מזמנין בעשרה, ואומר המברך נברך אלקינו וכו', עונה גם הוא ברוך אלקינו ומבורך שמו תמיד לעולם ועד, ואם בא לאחר שכבר אמר המברך נברך כו' ושומע שהעונים אומרים ברוך שאכלנו וכו', או ברוך אלקינו שאכלנו וכו' עונה אחריהם אמן.
סעיף כא[עריכה]
שלשה שאכלו כל אחד מככר שלו, ואחד מהם אכל פת עובד כוכבים, ושנים נזהרים מפת עובד כוכבים, מכל מקום מצטרפין לזימון, ויברך זה שאכל פת עובד כוכבים, שהוא יכול לאכול גם עם האחרים. וכן אם אחד אוכל מאכלי חלב, ושנים מאכלי בשר, מצטרפין, ויברך זה שאכל מאכלי חלב, שהוא יכול לאכול גם עם האחרים. אך אם זה שאכל מאכלי חלב אינו שותה יין או שאין כאן אלא שכר שהוא חדש והוא נזהר מחדש, מוטב שיברך זה שאכל בשר בכוס מלברך בלא כוס. ואם אחד אכל גבינה קשה ושנים בשר, יש אומרים דאינם מצטרפין, ויש אומרים דמכל מקום מצטרפין כיון שיכולין לאכול מלחם אחד, ויש להקל.
סעיף כב[עריכה]
נשים שאכלו עם אנשים שנתחייבו בזימון, נתחייבו גם הנה וצריכות לשמוע ברכת הזימון. קטן נוהגין שאין מצרפין לזימון, עד שהוא בן שלש עשרה שנה ויום אחד, אז מצטרף ויכול לברך גם הוא בזימון, אף על פי שלא נבדק אם הביא שתי שערות.
סעיף כג[עריכה]
מי שאינו קורא קריאת שמע שחרית וערבית, או שהוא עובר עבירות בפרהסיא אינו מצטרף לזימון. גר גמור מצטרף לזימון, וגם הוא יכול לברך ולומר על שהנחלת לאבותינו דכתיב באברהם כי אב המון גוים נתתיך, ודרשינן לשעבר היה אב לארם, מכאן ואילך לכל הגוים.


<< | קיצור שולחן ערוך · סימן מו | במהדורה המנוקדת | >>
הלכות מאכלות אסורות
ובו מ"ו סעיפים:
א | ב | ג | ד | ה | ו | ז | ח | ט | י | יא | יב | יג | יד | טו | טז | יז | יח | יט | כ | כא | כב | כג | כד | כה | כו | כז | כט | ל | לא | לב | לג | לד | לה | לו | לז | לח | לט | מ | מא | מב | מג | מד | מה | מו
סעיף א[עריכה]
דם הנמצא בביצים אסור, ולפעמים כל הביצה אסורה, ולכן כשעושים מאכל עם ביצים יש לבדוק אותן.
סעיף ב[עריכה]
דם דגים מותר. אך אם קבצו בכלי, אסור מפני מראית העין. לפיכך אם ניכר שהוא מדגים, כגון שיש בו קשקשים, מותר.
סעיף ג[עריכה]
אם נשך ככר וכדומה ויצא דם משיניו על גבי הככר, צריך לחתוך מקום הדם ולזרקו, אבל הדם שבין השינים מוצצו בחול, כיון שלא פירש, ולא בשבת.
סעיף ד[עריכה]
לפעמים נמצא דם בתוך החלב, שהדם יוצא עם החלב מדדי הבהמה, וצריכין לעשות בזה שאלת חכם.
סעיף ה[עריכה]
בשר בחלב אסור באכילה ובבישול ובהנאה, ולכן אם נאסר איזה דבר מתערובות בשר בחלב, צריכין לעשות שאלה מה לעשות בו, כי לפעמים נאסר גם בהנאה ולפעמים אינו נאסר בהנאה.
סעיף ו[עריכה]
שני ישראלים המכירים זה את זה אפילו הם מקפידים זה על זה, אסור להם לאכול על שלחן אחד זה בשר וזה מאכל חלב, עד שיעשו איזה היכר, כגון שיאכל כל אחד על מפה שלו או שיניחו על השלחן בין המאכלים איזה דבר שאין דרכו להיות שם. ויהיו זהירים שלא לשתות מכלי אחד, מפני שהמאכל נדבק בכלי.
סעיף ז[עריכה]
וכל שכן שצריכין ליזהר שלא לאכול מככר אחד עם בשר ועם חלב. וכן נוהגים ליחד כלים למלח, אחד למאכלי בשר ואחד למאכלי חלב, כי לפעמים טובלים במלח ונשארים שיורי מאכל במלח.
סעיף ח[עריכה]
נוהגין לרשום את הסכין במיוחד למאכלי חלב, וכן כל כלי חלב שלא יבאו לידי חילוף.
סעיף ט[עריכה]
אכל בשר או אפילו רק תבשיל של בשר, לא יאכל מאכלי חלב עד שישהה שש שעות. והלועס לתינוק צריך גם כן להמתין. ואף על פי ששהה כשיעור, אם מצא בשר בין השינים צריך להסירו. אבל אינו צריך להמתין אחר כך רק יקנח את פיו וידיחו, דהיינו שיאכל מעט פת ויקנח בו פיו, וגם מדיחו במים או בשאר משקה.
סעיף י[עריכה]
אם לא היה בתבשיל לא בשר ולא שומן של בשר, אלא שנתבשל בקדירה של בשר, אפילו לא היתה מודחה יפה, מותר לאכול אחריו חלב.
סעיף יא[עריכה]
אכל גבינה מותר לאכול אחריו בשר מיד בסעודה אחרת, ובלבד שיבדוק ידיו אם אין שום דבר מהגבינה נדבק בהן, או ירחצן במים, וגם ינקר שיניו וידיח פיו. ואם היה הגבינה קשה, דהיינו שהועמדה בקיבה ישנה ששה חדשים, או שהוא מתולעת, אם רוצה לאכול אחר כך מאכלי בשר, צריך גם כן להמתין שש שעות.
סעיף יב[עריכה]
מי שאכל גבינה ורוצה לאכול בשר, צריך לבער מעל השלחן שיורי פת שאכל עם הגבינה, ואסור לאכול גבינה על מפה שאכלו בשר, וכן להיפוך. גם אסור לחתוך בסכין של בשר לאכלו עם גבינה וכן להיפוך, ואפילו אם הסכין נקי. ובשעת הדחק כגון שהוא בדרך, מותר לו לחתוך בסכין של בשר כשהוא נקי, ומקונח היטב היטב לאכול עם גבינה וכן בהיפוך.
סעיף יג[עריכה]
אם חתך בסכין של בשר בצלים, או שאר דבר חריף, ונתנם למאכל חלב או בהיפוך צריך לעשות שאלת חכם.
סעיף יד[עריכה]
העושה תבשיל מבשר, בחלב שקדים, צריך להניח בתוכו שקדים מפני מראית העין.
סעיף טו[עריכה]
נוהגין שלא להגעיל כלי חלב להשתמש בו בבשר או איפכא.
סעיף טז[עריכה]
יין ובשר וחתיכת דג שאין בו סימן שמפקידין או שולחן ביד עובד כוכבים, ומכל שכן ביד ישראל חשוד, צריך שני חותמות. אבל יין מבושל, וכן החומץ של יין, וחלב ופת וגבינה, סגי בחותם אחד.
סעיף יז[עריכה]
אם שולח או מפקיד איזה דבר בשק, צריך שיהיו התפירות מבפנים ולקשרו ולחתמו.
סעיף יח[עריכה]
אם אירע ששלח על ידי עובד כוכבים בהמה או עוף שחוטים או שאר דבר בלא חותם יעשה שאלת חכם.
סעיף יט[עריכה]
גבינות ושאר דברים שהם ביד עובד כוכבים אף על פי שהם בחותם או בדפוס שהם כשרים, כל שלא ידענו מי חתמן אסורין.
סעיף כ[עריכה]
יש ליזהר שלא לבשל או לצלות, ישראל ועובד כוכבים שתי קדירות זו אצל זו, זה בשר כשר וזה בשר טריפה, אם הקדרות או המחבות מגולות. וכן יש ליזהר שלא להניח הקדרות אצל השפחות, כשאין ישראל בבית ואינו יוצא ונכנס.
סעיף כא[עריכה]
מי שאין מכירין אותו שהוא מוחזק בכשרות, אסור לקנות ממנו יין או שאר דברים שיש לחוש בהם לאיסור. מיהו אם נתארח אצלו, אוכל עמו כל שלא נודע לו שהוא חשוד.
סעיף כב[עריכה]
יש ליזהר מלהניח בבית עובד כוכבים כלי שיש לחוש שמא נשתמש בו, ואפילו נתנו לאומן לתקנו, אם יש לחוש שמא נשתמש בו יעשה שאלת חכם.
סעיף כג[עריכה]
לפעמים לוקחין עוף כפות, ומשליכין אותו ארצה ואחר כך שוחטים אותו, והוא איסור גמור, כי בהמה או עוף שנפל אין לו היתר עד שרואין אחר כך שהלך ארבע אמות הילוך יפה, וגם בכבשים ובעגלים צריכין ליזהר בזה מאד.
סעיף כד[עריכה]
בימי הקיץ שכיח מאד בבר אווזות, שנמצאו בועות קטנות כמין יבלת בבני מעים, והרבה נטרפות על ידי כך. על כן צריכין ליזהר מאוד לבדוק הבני מעיים, וכשנמצא בועות קטנות יעשה שאלת חכם.
סעיף כה[עריכה]
אין לשין עיסה בחלב, שמא יאכל הפת עם בשר. ואם לש, כל הפת אסור אפילו לאכלו לבדו, גזירה שמא יאכלו עם בשר. ואם היה דבר מועט כדי אכילה פעם אחת, או ששינה צורת הפת שיהא ניכר שלא לאכלו עם בשר, מותר. וכן הדין אם לש עיסה עם שומן של בשר. ואין לאפות שום פת עם פלאדין (מאפה המכיל גבינה) או פשטידא (מאפה המכיל בשר) בתנור, דחיישינן שמא יזוב מן החמאה או מן השומן תחת הפת, ואם זב תחתיו דינו כאלו נלוש עמו דאסור לאכלו אפילו לבדו.
סעיף כו[עריכה]
פת שאפאו עם הצלי בתנור אחד, אם היה התנור סתום והצלי מגולה, אסור הפת לאכלו בחלב. אבל אם הצלי היה מכוסה או שהיה התנור פתוח, והוא תנור גדול כתנורים שלנו מותר, ומכל מקום לכתחלה יש ליזהר שלא לצלות בשר בתנור שאופין בו פת, דחיישינן שמא יזוב מן השומן תחת הפת, ואפילו הצלי הוא במחבת יש לחוש.
סעיף כז[עריכה]
תנור שזב בקרקע שלו שומן או חלב, צריך היסק כדין עד שילכו הגחלים על פני כולו ויתלבן.
סעיף כח[עריכה]
תרנגולים מסורסים נוהגים לאכלם, משום דסומכין דמסתמא העובד כוכבים המסרס הוא אומן ובקי בדבר, שלא יעשה בתפירה איזה ריעותא בבני מעים. אבל אם נמצא בהן איזה ריעותא, אפילו רק שאינן מונחין כראוי הרי הן אסורין.
סעיף כט[עריכה]
בקצת מקומות נוהגין העובדי כוכבים המפטמין אווזות למכרן לישראלים, שדוקרין אותן תחת כנפיהן במחט וכדומה, כדי שיתנפח הבשר ותתראינה שמנות, ויש בזה שאלת חכם אם הן כשרות או לא. וכן בהמה אשר לפעמים מחמת רוב אכילה מסתכנת, ורפואתה שדוקרין אותה במרצע נגד הכרס, יש בזה גם כן שאלת חכם אם היא כשרה.
סעיף ל[עריכה]
נוהגין לעשות פירות מרוקחין, שנותנים את הפירות תוך צלוחית, ומכסין וקושרין את פיו בשלפוחית בהמה, וכך מעמידין אותו לתוך תנור חם שירוקחו הפירות, צריכין ליזהר שתהא השלפוחית מבהמה כשרה, והוכשרה גם במליחה והדחה כראוי.
סעיף לא[עריכה]
בארות ונהרות שמוחזקין שיש במימיהם תולעים, אסור לשתותם עד שיסננו אותם, ואפילו בדיעבד אם בישל באותם מים יש לאסור, וכן אסור לשרות במים אלו בשר או להדיח בהם דבר מאכל, כי התולעים נדבקים במאכל.
סעיף לב[עריכה]
כשמסננין את המים צריכים ליזהר לסננו דרך מפה, שלא יהיה באפשרי לעבור אפילו תולע דק שבדקין.
סעיף לג[עריכה]
חומץ שהתליע אסור על ידי סינון, כי אפילו תולע דק שבדקין שנתהוה בחומץ, עובר דרך כל מפה. והסינון גרועי גרעיה ויותר טוב שלא לסננו, כי התולע המתהוה במשקים שבכלים, אינו נאסר כל זמן שלא פירש, ועל ידי הסינון איכא למיחש שמא יפרוש על המסננת ואחר כך יחזור. והמובחר להרתיח תחלה את החומץ ולסננו אחר כך, דמאחר שהתולע מת על ידי הרתיחה שוב לא יעבור בסינון.
סעיף לד[עריכה]
תולעים הגדלים בפירות בעודם במחובר אסורין, אף על פי שלא פירשו ממקום למקום. ולפעמים נמצא בפרי וכן בפולין וקטניות כמין נקודה שחורה, והוא מקום שהתחיל התולע להתרקם, וצריך ליטלו משום בעומק, דאסור כמו התולעת עצמה.
סעיף לה[עריכה]
כל פרי שדרכו להתליע בעודו מחובר, אם עברו עליו שנים עשר חדש משנתלש מותר, כי כל בריה שאין בה עצם אינה מתקימת שנים עשר חדש, וכבר נעשה כעפרא בעלמא. ומשום חשש שמא התליעו בתלוש, צריכין לבדקן ולהשליך התולעים, והיבחושין שנמצאו בחוץ, ואחר כך יתנם למים צוננים ויערבן יפה יפה, ויעלו התולעים והמנוקבים למעלה וישליכם ואחר כך יתנם במים רותחין, שאם נשאר בו תולעת ימות מיד ולא יפרוש. ואין לסמוך על זה רק בקטניות ועדשים וכדומה, ודוקא לאחר שנים עשר חדש.
סעיף לו[עריכה]
כל הפירות שצריכין בדיקה, צריך לפתוח כל אחת ואחת, ולהשליך את הגרעינין למען יוכל לבדקם יפה יפה, וצריכין ליזהר בזה מאוד כשמרקחין פירות בדבש וסוכר, וכן כשעושין לעקפאר (ריבה). ולא מהני מה שבדק מקצתן, ואפילו בדק את את הרוב לא מהני, אלא צריך לבדוק כל פרי ופרי.
סעיף לז[עריכה]
לפעמים נמצא בקמח וכיוצא בו תולעים גדולים, וסגי כשמנפה אותו בנפה שאין התולעים עוברים, אבל אם נמצאו בו מילבין (תולעים קטנים) לא מהני הנפה. ומי שיש לו חטין מתולעין יעשה שאלת חכם איך יטחנם.
סעיף לח[עריכה]
כל דבר שהתליע, והוא דבר שאין הדרך לבודקו מתולעים, אסור למכרו לעובד כוכבים כשיש לחוש שמא יחזור וימכרנו לישראל. ומותר לעשות ממנו יין שרף, ולא חיישינן שמא יבא בו לידי תקלה לאכלו כך, ובלבד שלא ישהנו זמן רב.
סעיף לט[עריכה]
הרבה מיני ירקות שמוחזקים בתולעים, ויש שמוחזקים במילבין (בתולעים קטנים) ומה שהנשים אומרות שמהבהבין את הירק באש אינו מועיל. ויש מיני פירות וכן מיני ירקות שמוחזקים כל כך בתולעים עד שכמעט אי אפשר לבדקם, וראוי לכל ירא שמים שלא לאכלן כלל, ויש מיני פירות שהגרעינין מוחזקים בתולעים ואסור לאכלם.
סעיף מ[עריכה]
באגוזים שכיחים מאוד מילבין (תולעים קטנים) והמבחן לזה, כשלוקחין את האוכל מתוך הקליפה, ומכין בקליפה על איזה מקום חם קצת, יוצאין מילבין שנשארו בתוך הקליפה, וצריכין ליזהר בזה מאוד.
סעיף מא[עריכה]
לפעמים נמצא בפירות מרוקחים בדבש וצוקר שיש למעלה סביב הכלי מילבין (תולעים קטנים), ינקו אותו היטב, ויקחו קצת מן המאכל, עד שיהא ברור שלא נשאר בתוך המאכל.
סעיף מב[עריכה]
חתך פרי או צנון בסכין וחתך גם התולעת שהיה בהם, יקנח את הסכין היטב וגם מן הצנון או מן הפרי יקלוף קצת במקום החתך.
סעיף מג[עריכה]
בתוך הדגים נמצאו לפעמים תולעים במוח או בכבד או במעים או בפה או באזנים, ובפרט בדג הנקרא העכט יש בו תולעים דקים וארוכים, ובמקום השכיח צריכין בדיקה, וכן בהערינג (דג מלוח) שכיח בתוך החלב תולעים דקים וצריכין בדיקה. ויש מקומות שיש על הדגים מבחוץ אצל הסנפירין, וגם על הסנפירין, ובתוך הפה, ואחורי האזנים שרצים קטנים מאד, והם עגולים כעדשה, וצריכין לבדוק שם ולגרדם היטב.
סעיף מד[עריכה]
תולעים הנמצאים בגבינה, אם אינן נמאסין עליו, מותרין כל זמן שלא פירשו לגמרי.
סעיף מה[עריכה]
הרבה אזהרות הזהירה התורה בשרצים, ועוברין עליהן בכמה לאוין ומטמאין את הנפש כדכתיב ונטמאתם בם, ולכן צריך האדם ליזהר במאוד מאוד שלא יכשל בהם.
סעיף מו[עריכה]
השואל למורה הוראה איזה שאלה ואסרו, אסור לו לשאול עוד למורה הוראה אחר אלא אם כן הודיעו שכבר הורה הראשון לאסור.


<< | קיצור שולחן ערוך · סימן מז | במהדורה המנוקדת | >>
הלכות סתם יינם והכשר הכלים ממנו
ובו כ"ב סעיפים:
סעיף א - ב - ג - ד - ה - ו - ז - ח - ט - י - יא - יב - יג - יד - טו - טז - יז - יח - יט - כ - כא - כב
סעיף א[עריכה]
סתם יינם בזמן הזה, וכן מגע עובד כוכבים ביין שלנו יש אומרים דאינו אסור רק בשתיה ולא בהנאה. ולכן מותר לישראל לגבות בחובו סתם יינם, מפני דהוי כמציל מידיהם, והוא הדין בשאר הפסד, כגון עבר וקנה. אבל לכתחלה אסור לקנות כדי להשתכר בו, ויש מקילין גם בזה. וטוב להחמיר.
סעיף ב[עריכה]
מותר לעשות מרחץ מסתם יינם לחולה שאין בו סכנה.
סעיף ג[עריכה]
יין כשר שנתבשל דהיינו שהרתיח ונתמעט ממדתו על ידי הרתיחה אם נגע בו עובד כוכבים מותר אפילו בשתיה. אבל יין שנותנין לתוכו לענה שקורין ווערמוט כל ששם יין עליו ולא נתבשל נאסר.
סעיף ד[עריכה]
תבשיל שיין מעורב בו, ואיננו ניכר, אפילו עדיין לא הרתיח אינו נאסר במגע עובד כוכבים.
סעיף ה[עריכה]
יין מזוג אם יש בו ששה חלקים מים בטל היין. ואינו נאסר במגע עובד כוכבים, אבל יין צמוקים דהיינו שנתן מים על הצמוקים הרי זה כיין גמור.
סעיף ו[עריכה]
התמד דהיינו מים שנותנים על החרצנים או על השמרים, כל שהוא משובח לשתיה אין להתירו אם נגע בו עובד כוכבים.
סעיף ז[עריכה]
ענבים דרוכות בגיגית, כיון שנמשך ממנו אפילו מעט, או ששאב ממנו יין בכלי נקרא הכל יין ונאסר במגע עובד כוכבים אפילו לא נגע אלא בחרצנים ובזגים. ולכן גיגיות ענבים דרוכות העומדות בבית עובד כוכבים, יש לאסור שמא המשיך מהם, ואסור לדרוך על ידי עובד כוכבים, אפילו בגיגית פקוקה.
סעיף ח[עריכה]
יש להזהר מלהוציא את החרצנים והזגים מן הגתות על ידי עובד כוכבים, אפילו לאחר שהוציא מהם יין ראשון ושני, כי שמא יש עליהם עוד טופח יין.
סעיף ט[עריכה]
עובד כוכבים ששפך מים לתוך היין, אם נתכוין למזגו אסור בשתיה, ואם לא נתכוין למוזגו ואפילו הוא ספק מותר.
סעיף י[עריכה]
חומץ יין שנעשה מיין כשר, אם הוא חזק כל כך שמבעבע כששופכין אותו על הארץ, שוב אינו נאסר במגע עובד כוכבים, אבל אם נעשה מסתם יינם לעולם הוא באיסורו.
סעיף יא[עריכה]
וכן יין שרף שנעשה מסתם יינם, וכן מהחרצנים והזגים והשמרים, הרי הוא כיין עצמו, אבל הנעשה מיין כשר, אז לאחר שנעשה יין שרף אין מגע עובד כוכבים אוסרתו.
סעיף יב[עריכה]
שמרי יין נתפשט המנהג להתיר כיון שאין בו הנאה לחיך.
סעיף יג[עריכה]
מגע עובד כוכבים על ידי דבר אחר, וכן הבא מכחו, יעשה שאלת חכם.
סעיף יד[עריכה]
השלוח יין על ידי עובד כוכבים צריך להשגיח היטב בכל מקום שיש ברזא או מגופה, לחתום שם בשני חותמות.
סעיף טו[עריכה]
ישראל שעושה יינו של עובד כוכבים בהכשר, כדי למכרו אחר כך לישראלים, יש בזה כמה חילוקי דינים, ולפעמים אפילו שני חותמות וגם מפתח לא מהני, וצריך לשאול למורה הוראה כדת מה לעשות, ושומר נפשו ירחק מיין כזה.
סעיף טז[עריכה]
כלים של סתם יינם, אם הם כלים שאין הדרך להחזיק בהם יין אלא זמן קצר וגם לא היה בהם היין מעת לעת, בין שהם של עור בין שהם של עץ ושל זכוכית ושל אבן ושל מתכות, אם אינם מזופתים, מדיחן היטב במים שלש פעמים ומותרים, ואם הם מזופתין יש להם דין אחר, וכן כלי חרס יש להם דין אחר.
סעיף יז[עריכה]
כלים העשויים להכניס בהם יין לקיום, דהיינו שמיחדין אותם להחזיק בהם יין לכל הפחות שלשה ימים, אף על פי שהכלי הוא של ישראל, והעובד כוכבים החזיק בו את היין רק זמן מועט מכל מקום צריך הכשר על ידי עירוי, דהיינו ממלאין את הכלי מים על כל גדותיו, ויעמוד כך לכל הפחות עשרים וארבע שעות, מעת לעת, ואחר כך שופך את המים ונותן בו מים שניים, ויעמוד כך לכל הפחות מעת לעת, וכן עושה פעם שלישית. ואין צריכין שיהיו השלשה מעת לעת דוקא רצופין. ואם עמדו בו המים כמה ימים ולא שפכם, לא עלה לו אלא למעת לעת אחד. יש אומרים דאם היין היה בו מעת לעת לא מתכשר בעירוי משום דכבוש כמבושל ובעי הגעלה. ובמקום שאין צורך גדול יש להחמיר כן.
סעיף יח[עריכה]
כלי זכוכית כיון שהם חלקים וקשים, אף על פי שמכניסין בהם יין לקיום סגי להו בהדחת שלש פעמים.
סעיף יט[עריכה]
כלי שהיה בו יין שלנו, ועירו את היין ובעוד שהיה הכלי טופח על מנת להטפיח נגע שם עובד כוכבים סגי ליה בהדחה שלש פעמים אף על פי שהוא כלי שמכניסין בו לקיום.
סעיף כ[עריכה]
הא דמהני הדחה או עירוי זהו כשלא נשתמש בו יין רק בצונן, אבל אם נשתמש בו בחמין צריך הגעלה כמו משאר איסורין.
סעיף כא[עריכה]
כלי הגת אף על פי שאין מכניסין בהם יין לקיום, כיון שמשתמשין בהם יין בשפע חמירי, וצריכין שאלת חכם איך להכשירן.
סעיף כב[עריכה]
כל הכלים שישנו שנים עשר חדש מותרים כי בודאי כלה כל לחלוחית יין שבהם, ואפילו נתן לתוכן מים תוך שנים עשר חדש אין בכך כלום.


<< | קיצור שולחן ערוך · סימן מח | במהדורה המנוקדת | >>
הלכות ברכות על מאכלים מחמשת מיני דגן
ובו י' סעיפים:
א | ב | ג | ד | ה | ו | ז | ח | ט | י
סעיף א[עריכה]
לחם שהוא מחמשת מיני דגן אלא שהוא פת הבאה בכיסנין, אם אוכל ממנו פחות משיעור קביעות סעודה אינו צריך נטילת ידים, ואין מברכין עליו המוציא אלא בורא מיני מזונות ולאחריו על המחיה, אבל אם אוכל ממנו שיעור קביעת סעודה אזי דינו כלחם גמור, צריך נטילת ידים ומברכין עליו המוציא ולאחריו ברכת המזון.
סעיף ב[עריכה]
מהו פת הבאה בכיסנין, יש אומרים שהוא פת שנעשה כמין כיסים, ממולא בפירות או בבשר או בגבינה וכיוצא בו, וכן כשנעשה כמו פשטידה, ויש אומרים שהוא פת שנילוש בשמן או בשומן בו בדבש או בחלב או בבצים או בשאר מי פירות אפילו עירוב בו גם מים אלא שהוא המועט. ואנן נקטינן כדברי שניהם להקל, ומחזיקין אלו ואלו לפת הבאה בכיסנין.
סעיף ג[עריכה]
שיעור קביעת סעודה לאו בדידיה משערינן, אלא ברוב בני אדם כמה שרגילין לאכול בסעודת צהרים או בסעודת ערב לשבוע, אם הוא אוכל כשיעור זה אף על פי שאינו שבע מכל מקום דינו כמו לחם. ואם אוכל פת זה עם לפתן משערין גם כן אחרים אם היו אוכלין אותו בלפתן היו שבעים. ואם אוכל בלא לפתן שיעור קטן והוא שבע, ואחרים אם היו אוכלין כך לא היו שבעים, אלא שאם היו אוכלין אותו עם לפתן היו שבעים הוי ליה גם כן דין לחם.
סעיף ד[עריכה]
אם מתחלה היה בדעתו לאכול רק מעט, ובירך בורא מיני מזונות ואחר כך נמלך לאכול שיעור קביעת סעודה, אם בזה שהוא רוצה לאכול עוד אין בו שיעור קביעת סעודה אלא בצירוף מה שאכל קודם, אוכל כך ומברך אחר כך ברכת המזון. אבל אם בזה שהוא רוצה לאכול עוד יש בו שיעור קביעת סעודה, צריך ליטול ידיו ולברך ברכת המוציא על מה שהוא רוצה לאכול. אבל ברכת על המחיה אין צריך לברך על מה שאכל, לפי שיצטרף עם מה שיאכל ויפטר בברכת המזון.
סעיף ה[עריכה]
עיסה שנילושה במים ובלילתה רכה, אם אפאו בתנור או אפילו באלפס בלא משקה, ואפילו משח את האלפס בשומן, שלא ישרף העיסה זה לא חשיב משקה, ודינו כמו לחם גמור, ואפילו אוכל ממנו רק כזית צריך נטילת ידים והמוציא וברכת המזון. ואם טגנו במשקה לאו לחם הוא אפילו אוכל ממנו כדי שביעה. וכן אותן רקיקין שהן דקין מאד, שאופין בדפוס בין שני ברזלין, אין להם דין לחם ואפילו אוכל מהם כדי שביעה מברך רק בורא מיני מזונות ולאחריו על המחיה. ולפעמים עושין עיסה רכה מאוד דהיינו שנותנין קמח ומים בקדרה, ומערבין אותם בכף ושופכין אותה על עלי ירקות ונאפה בתנור על העלים, אז יש לו דין פת הבא בכיסנין.
סעיף ו[עריכה]
עיסה שנתבשלה ואחר כך נאפה, כגון בייגיל פרעצין לחם גמור הוא, ודוקא כשנאפה היטב.
סעיף ז[עריכה]
לחם גמור שבשלו או טגנו בחמאה וכדומה, אפילו העביר ממנו תואר לחם, כגון שטחו בביצים, אם יש בפרוסה כזית, כל דין לחם עליו, ואם אין בכל פרוסה כזית, אף על פי שעל ידי הבישול נפחו, ויש בכל פרוסה כזית, או שנדבק על ידי הבישול ונעשה גוש גדול, ואפילו יש עליהם תואר לחם, מכל מקום אין לו דין לחם ומברכין עליו רק בורא מיני מזונות ולאחריו על המחיה, ואפילו אכל כדי שביעה, ואם לא בשלו אלא שעירה עליהם רוטב רותח הוי ספק ברכה משום דמספקא לן אי עירוי חשוב בישול לענין זה או לא. ואין לאכול זאת אלא בתוך הסעודה ואם לא בשלן אלא שראן במשקין או במרק וכדומה, אין בפרוסות כזית, בזה תלוי אם יש בהן תואר או לא. שאם יש להם תואר לחם הוי להו דין לחם גמור, ואם אין להם תואר לחם אין להם דין לחם, ואפילו אכל כדי שביעה מברך רק בורא מיני מזונות ולאחריו על המחיה. אם נשתנה מראה המשקין מחמת הפרוסות, בידוע שנאבד מהם תואר לחם, וכן אם נשרו ביין אדום, אין להם עוד תואר לחם.
סעיף ח[עריכה]
עיסה שנילושה אפילו במים לבד ובשלה מברך עליה בורא מיני מזונות ולאחריה על המחיה, אפילו אכל שיעור שביעה. וכן גריסין (גרויפען) שנעשין מחמשת מיני דגן ובשלם, מברכין עליהם גם כן בורא מיני מזונות ולאחריהם על המחיה, אפילו אכל שיעור שביעה, ואם אוכלם עם המרק, וכן מאכלי עיסה שאוכלין עם המרק או עם החלב שנתבשלו בה, אין צריך לברך על המרק והחלב, כי המה טפלים ובטלים לגביהם. אבל אם בישל רק מעט לביבות או גריסין, ועיקר כוונתו רק בשביל הרוטב או החלב, בענין זה אינם בטלים ומברך עליהם שהכל, ואף על פי שאוכל גם הלביבות והגריסין, אין הרוטב והחלב בטלים, כיון שהם העיקר, ומכל מקום כדי לעשות על צד היותר טוב, ראוי לברך תחלה שהכל על הרוטב או על החלב לבד ולשתות קצת, ואחר כך יברך על הלביבות או הגריסין בורא מיני מזונות שגם המה אינם טפלים, אף על פי שאין הכוונה בשבילם לפי שמין דגן הוא חשוב, ואינו נעשה טפל להפסיד ברכתו, כל שבא ליתן טעם בקדרה.
סעיף ט[עריכה]
מאכלים שעושים ממצה כתושה או מלחם מפורר (קנעדיל, או קרעמזיל) שמערבים אותן בשומן וביצים וחלב, וגובלין ומבשלין או מטגנין אותן, מברכין עליהם בורא מיני מזונות ולאחריהם על המחיה.
סעיף י[עריכה]
דברים ממיני דגן שבשלם עם שאר מינים, כמו שהוא הדרך שמבשלים פירורי עיסה עם פולין או קטניות, (פערפיל או באנדליך או ערבסין), ואפילו מין אחד הוא הרוב, מכל מקום כיון שכל אחד מובדל בפני עצמו צריך לברך שתי ברכות, דהיינו שמברך תחלה על קצת פירורי עיסה בורא מיני מזונות ואוכלם, ואחר כך מברך על קצת פולין בורא פרי האדמה ואוכלים, ואחר כך אוכלם ביחד, והרוטב הוא טפל ואין צריך לברך עליו (ועוד שהרי נפטר בברכת בורא פרי האדמה), אבל אם נתמעכו ונתערבו יחד, כגון מאכל שעושין שמערבין קמח וביצים וגבינה ומטגנים ומבשלים אותו, אף על פי שהקמח הוא המועט, מכל מקום כיון שהוא מחמשה מיני דגן הוא חשוב ומברכין עליו בורא מיני מזונות ואחריו על המחיה. ואמנם דוקא כשנותנים את הקמח בשביל שיתן טעם, אבל אם לוקחין רק מעט קמח לדבק בעלמא, כמו שהוא הדרך שמתקנין מיני לפתן במעט קמח, וכן אופין מעשה אופה משקדים וסוכר וביצים. ונותנים בו רק מעט קמח לדבק בעלמא, אז בטל הקמח ואין מברכין רק על העיקר. וכן רוטב שמבשלין ומתקנין אותו עם קצת קמח קלוי ומטוגן בחמאה, אין מברכין על הרוטב כי אם שהכל. אבל אם הוא בורר את הפירורים המטוגנין ואוכלם בפני עצמם, צריך לברך עליהם בורא מיני מזונות, ואם אוכל מהם כזית צריך לברך אחריהם על המחיה.


<< | קיצור שולחן ערוך · סימן מט | במהדורה המנוקדת | >>
דין ברכת היין וברכת הטוב והמטיב
ובו מ"ט סעיפים:
א | ב | ג | ד | ה | ו | ז | ח | ט | י | יא | יב | יג | יד | טו | טז
סעיף א[עריכה]
על היין מברכין בורא פרי הגפן ולאחריו על הגפן וכו', ואין חילוק ביין אפילו הוא עדיין תוסס ואפילו זב מעצמו ואפילו יין מבושל או קונדיטין, דהיינו שנתנו לתוכו דבש ובשמים או לענה שהוא מר, אפילו היין מריח כחומץ, כיון שיש לו טעם יין הוי יין לענין ברכה. אבל אם נתחמץ בענין שיש בני אדם שנמנעין לשתותו מפני חמיצתו, יש ספק בברכתו (ואף שיכול לברך בתחלתו שהכל, עדיין יש ספק בברכה אחרונה) ולכן אין לשתותו אלא אם כן יברך תחלה על יין טוב.
סעיף ב[עריכה]
החרצנים שהוציאו מהם יין רק על ידי דריכה, ולא נעצרו בבית הבד, אם נתנו עליהם מים אפילו לא מצאו יותר ממה שנתנו, או אפילו מצאו פחות מכל מקום אם טעמו יין מברכין עליו בורא פרי הגפן. אבל אם נעצרו החרצנים בבית הבד, ואחר כך נתנו עליהם מים או שנתנו מים על שמרי יין אינו אלא כמים.
סעיף ג[עריכה]
יין שנתערב במים, אם אין ביין אלא אחד מששה חלקים שבמים, ודאי בטל היין ואינו רק כמים, ואם יש בו יין יותר, אם דרך אנשי המקום למזוג אותו כל כך ולשתותו במקום יין מברך עליו בורא פרי הגפן ולאחריו על הגפן, ואם לא, בטלה דעתו.
סעיף ד[עריכה]
כשם שהפת אם קבע עליה פוטרת כל מיני מאכל, כך היין אם קובע עצמו לשתות יין פוטר שאר משקין מברכה ראשונה ומברכה אחרונה. ודוקא אם המשקין היו עומדין לפניו בשעה שבירך על היין או שהיה על כל פנים בדעתו לשתות אותן משקים, אבל אם לא היו לפניו ולא היתה דעתו עליהם הוי ספק אם צריך לברך עליהם או לא. על כן ימנע את עצמו מהם עד לאחר שיברך ברכה אחרונה על היין, או שיברך על איזה דבר מאכל שהכל ויכוין לפטור גם את המשקין.
סעיף ה[עריכה]
אם לא קבע את עצמו לשתות יין אלא שתה דרך ארעי, וגם לא היתה דעתו לשתות משקים אחרים, אלא דאכתי איכא ספק בברכה אחרונה, אם נפטרה בברכת על הגפן שיברך על היין או לא, על כן יש לאכול איזה פרי שיברך אחריו בורא נפשות רבות לפטור גם את המשקין.
סעיף ו[עריכה]
המקדש על היין ודעתו לשתות יין שרף או קפה, יש ספק אם נפטרו בברכה שעל היין או לא, על כן יש לו לכוין שלא לפטרם, ואף על פי כן יברך על מעט סוכר שהכל לפטור גם את המשקין.
סעיף ז[עריכה]
כשמברך על היין בתוך הסעודה, ויש שם גם אנשים אחרים יאמר: סברי רבותי, רצונו לומר תנו דעתכם לשמוע, כדי שיפסקו מאכילתם לשמוע הברכה.
סעיף ח[עריכה]
שתו מיין אחד, בין בתוך הסעודה בין שלא בתוך הסעודה, והביאו להם יין אחר אינו מברך עליו בורא פרי הגפן, כיון שלא נמלך ולא אסח דעתיה מיין, אבל מברך עליו הטוב והמטיב וכן אם הביאו להם עוד יין שלישי מברכים גם כן עליו הטוב והמטיב, וכן על הרבה (ומעובדא דרבי על כל חבית וחבית שהיה פותח, היה מברך הטוב והמטיב).
סעיף ט[עריכה]
ואם היה נמלך ממש באופן שצריך לברך שנית בורא פרי הגפן, מברך תחלה הטוב והמטיב ואחר כך בורא פרי הגפן.
סעיף י[עריכה]
הא דמברכינן הטוב והמטיב דוקא בסתם, שאינו ידוע שהשני גרוע מן הראשון, אף על פי שאינו ידוע אם משובח מן הראשון, אבל אם ידוע שהוא גרוע מן הראשון אין מברכין עליו. אך כשהוא בריא לגוף יותר מן הראשון, אף על פי שהוא גרוע בטעם, מברכין עליו הטוב והמטיב.
סעיף יא[עריכה]
אפילו היה להם מתחלה שני יינות, אלא שלא היו לפניו יחד כשבירך בורא פרי הגפן מברך על השני המשובח הטוב והמטיב אבל אם היו שניהם לפניו על השלחן, אינו מברך הטוב והמטיב אלא בורא פרי הגפן מברך על המשובח לפטור גם את הגרוע.
סעיף יב[עריכה]
אין מברכין הטוב והמטיב אלא אם יש עוד מן היין הראשון ורוצים לשתות את השני משום שנוי יין, אבל אם מחמת שהיין הראשון כלה מביאין את השני, אין מברכין עליו.
סעיף יג[עריכה]
אין מברכין הטוב והמטיב אלא כשיש אחר עמו שהוא שותה גם כן משני היינות, דהכי משמע הטוב לו והמטיב לחברו, והוא הדין אם אשתו ובניו עמו, אבל אם הוא יחידי אינו מברך עליו.
סעיף יד[עריכה]
האורח שמיסב אצל בעל הבית, אם הבעל הבית נותן את הקנקן על השלחן שישתה מי שירצה כמו שעושין בסעודות גדולות, אם כן היין הוא כמו בשותפות ומברכין הטוב והמטיב, אבל אם הבעל הבית נותן לכל אחד כוסו, אין מברכין הטוב והמטיב כיון שאין להם שותפות ביין, ואפילו הבעל הבית אינו מברך.
סעיף טו[עריכה]
אחד יכול לברך להוציא את כולם, ויאמר תחלה: סברי וכו' שיתנו לב לשמוע ויענו אמן שיצאו בברכתו, ודוקא כשיש לכל אחד כוסו לפניו שיטעום מיד, שלא יהא הפסק בין הברכה לשתיה.
סעיף טז[עריכה]
אם מברך ברכת המזון על כוס יין אחר, אינו צריך לברך עליו הטוב והמטיב, שהוא יוצא במה שאמר בברכת המזון הטוב והמטיב.


<< | קיצור שולחן ערוך · סימן נ | במהדורה המנוקדת | >>
כללים בברכה ראשונה מברכות הנהנין
ובו ט"ז סעיפים:
א | ב | ג | ד | ה | ו | ז | ח | ט | י | יא | יב | יג | יד | טו | טז
סעיף א[עריכה]
כתיב לה' הארץ ומלואה שהכל הוא כמו הקדש, וכמו שאסור ליהנות מן ההקדש עד לאחר הפדיון, והנהנה מן ההקדש בלא פדיון מעל, כמו כן אסור ליהנות מן העולם הזה בלא ברכה, והברכה היא הפדיון, והנהנה בלא ברכה כאלו מעל בקדשי ה' יתברך שמו. ואין שיעור לברכה ראשונה שאפילו אוכל או שותה כל שהוא, חייב לברך ברכה ראשונה.
סעיף ב[עריכה]
אף על שבדיעבד אם טעה ובירך שהכל על כל דבר, אפילו על פת או יין יצא, לכתחלה אסור לעשות כן, אלא צריך ללמדו להבין איזה ברכה יברך על כל מין ומין. ואך בדבר שאי אפשר לו להתברר מאיזה מין הוא, שנסתפקו הפוסקים ואי אפשר להכריע אז יוצאין בברכת שהכל, ואם הוא דבר שיכול לפטרו בתוך הסעודה עדיף טפי.
סעיף ג[עריכה]
הדבר שמברכין עליו, לאכלו או לשתותו או להריח בו, או לעשות בו מצוה, צריך שיקח אותו קודם הברכה ביד ימינו, ויכוין איזו ברכה הוא צריך לברך עליו, כדי שכשיזכור את השם שהוא עיקר הברכה ידע מה שיסיים ויברך. ואם לא אחזו כלל, אלא שהיה לפניו כשבירך עליו יצא, אבל אם לא הי לפניו כלל כשבירך, אלא שהביאו לו אחר כך, אף על פי שבשעת הברכה היתה דעתו עליו, לא יצא, וצריך לברך שנית.
סעיף ד[עריכה]
נטל בידו פרי לאכלו ובירך עליו, ונפל מידו ונאבד או נמאס עד שאינו ראוי לאכילה, וכן אם בירך על כוס משקה ונשפכה הכוס, אם יש לפניו עוד ממין זה וגם דעתו היתה לאכול או לשתות יותר ממה שלקח בידו, ואם כן היתה הברכה גם על הנשאר, ואינו צריך לברך שנית, אבל בסתם לא חלה הברכה רק על מה שהיה בידו, וצריך לברך שנית. וכן אפילו אם היתה דעתו לאכול או לשתות יותר, אלא שלא היה לפניו בשעת הברכה, והובא לו עתה צריך לברך שנית, אפילו בענין שאם היה אוכל או שותה את הראשון לא היה צריך לברך על זה שהובא לו, הכא שאני.
סעיף ה[עריכה]
צריך שלא יפסיק יותר מכדי דיבור בין הברכה לאכילה, ואפילו בשעת לעיסה אסור להפסיק עד שיבלע (דהא על הלעיסה אינו צריך ברכה). ואם הפסיק בדיבור בין הברכה לאכילה שלא מענין האכילה, צריך לחזור ולברך, אבל אם שהה בשתיקה אינו צריך לחזור ולברך, ושהיה שהוא לצורך האכילה לא חשיב הפסק כלל. ולכן כשרוצה לאכול פרי גדול ולחתוך ממנו חתיכות, יברך כשהפרי שלם, משום דמצוה לברך על השלם, והשהיה לא הוי הפסק משום שהוא לצורך האכילה, אך כשרוצה לאכול איזה פרי ואין לו יותר, ויש לחוש שמא פרי זו מתולעת שאינה ראויה לאכילה, יפתחנה ויבדקנה קודם הברכה.
סעיף ו[עריכה]
השותה מים ושופך מעט קודם שתייתו, משום חשש מים הרעים, ישפוך קודם שיתחיל לברך ולא אחר הברכה משום בזיון הברכה.
סעיף ז[עריכה]
הטועם את התבשיל אם צריך מלח וכיוצא בו ופולט, אינו צריך לברך אבל אם בולע יש ספק אם צריך לברך כיון שהוא בולע, או אין צריך לברך כיון שאין כוונתו לאכילה, ולכן יזהר שיכוין ליהנות ממנו בתורת אכילה ויברך עליו ויבלע.
סעיף ח[עריכה]
האוכל או שותה לרפואה, אם הוא דבר מוטעם ונהנה ממנו, מברך עליו לפניו ולאחריו ברכה הראויה לו, ואפילו הוא דבר איסור, כיון שהתורה התירה לו עתה, צריך הוא לברך עליו, ואם הוא דבר מר שאינו נהנה ממנו אינו מברך עליו. השותה ביצה חיה לצחצח קולו, אף שאינו נהנה מטעמו, נהנה הוא ממזונו דמיזן זיין ומברך עליו.
סעיף ט[עריכה]
נכנס לו דבר בגרונו ושותה משקין או אוכל חתיכת פת לבלעו, או שאר דבר שנהנה ממנו, צריך לברך עליו לפניו ולאחריו, אבל אם שותה מים שלא לצמאו אלא כדי להבליע מה שנכנס לו בגרונו או לצורך אחר, לא יברך לפי שאין הנאה לאדם בשתיית המים אלא כשהוא שותה לצמאו.
סעיף י[עריכה]
שכח והכניס אוכלין לתוך פיו בלא ברכה, אם הוא דבר שאף אם יפליטו לא יהא נמאס, יפליטו לתוך ידו ויברך עליו, ולא יברך עליו בעודו בפיו משום דכתיב ימלא פי תהלתך, ואם הוא דבר שאם יפליטו יהא נמאס, כיון דאסור לאבד אוכלין, מסלקו בפיו לצד אחד ומברך עליו. ואם אירע לו כן במשקין שאי אפשר לו לסלקן לצד אחר, אזי אם יש לו עוד משקין יפלוט אלו לאיבוד, ואם אין לו יותר והוא דחוק על זה המעט שבתוך פיו, בולען ויברך אחר כך ברכה ראשונה (דכיון דנזכר בעודו בפיו, דומה קצת לעובר לעשייתו), אבל ברכה אחרונה לא יברך, אך אם הוא יין ושתה רביעית יברך גם ברכה אחרונה.
סעיף יא[עריכה]
היו לפניו שני מינים שברכותיהם שוות, כגון אגוז ותפוח שיכול לברך על אחד ולפטור גם השני חייב לעשות כן, ואסור לו לברך על אחד בכוונה שלא לפטור את השני, כדי לברך גם עליו בפני עצמו, משום דאסור לגרום ברכה שאינה צריכה, ויברך על היותר חשוב ונפטר השני אף על פי שלא היתה כוונתו לפוטרו. אבל אם בירך על זה שאינו חשוב אינו נפטר החשוב אלא אם כן היה דעתו לפוטרו. אבל אם בירך בסתם צריך לחזור ולברך על החשוב, דאינו בדין שיפטור שאינו חשוב לחשוב דרך גררא.
סעיף יב[עריכה]
אבל אם הם שני מינים, כגון פרי העץ ופרי האדמה או הדבר שברכתו שהכל, אף על גב דבדיעבד אם בירך על כולם שהכל, או שבירך על פרי העץ בורא פרי האדמה יצא, מכל מקום לכתחלה אסור לעשות כן, אלא יברך על כל אחד ואחד ברכה המיוחדת לו, וברכת בורא פרי העץ קודמת, ואפילו יש לפניו יין וענבים, ורוצה לשתות יין קודם ומברך בורא פרי הגפן, אף על פי שאם הוא מתכוין לפטור בברכה זו גם הענבים, יכול לפטרו, מכל מקום לכתחלה לא יעשה כן, אלא יכוין שלא לפטור את הענבים, כדי לברך גם עליהם ברכה המתוקנת שהוא בורא פרי העץ.
סעיף יג[עריכה]
בכל הדברים חוץ מן הפת אם שינה מקומו, אף על פי שלא הסיח דעתו נחשב כמו היסח הדעת, ולכן מי שאוכל או שותה בחדר אחד ואחר כך הולך לחדר אחר לגמור שם אכילתו ושתיתו, אפילו ממין הראשון, ואפילו אוחז בידו את המאכל או המשקה ונושאו אל החדר האחר, מכל מקום צריך לברך עליו שם מחדש ברכה ראשונה, אבל ברכה אחרונה על מה שאכל תחלה אינו צריך, כי הברכה שיברך בסוף תעלה לשניהם.
סעיף יד[עריכה]
וכן אם הלך לחוץ ואחר כך חוזר למקומו לגמור אכילתו, צריך לברך מחדש ברכה ראשונה, במה דברים אמורים כשהוא אוכל לבדו, או כשהוא אוכל עם אחרים וכולם שינו את מקומם, אבל אם אחד נשאר על מקומו, אזי גם אלו שהלכו כיון שדעתם לחזור לכאן אל זה שנשאר כאן ולגמור כאן אכילתן, לכן כשחוזרין ואוכלין או שותין אינם צריכים לברך מחדש דכיון שנשאר כאן אחד לא נתבטל הקביעות, וכולם חוזרין לקביעותן ונחשב הכל כסעודה אחת.
סעיף טו[עריכה]
בחדר אחד מפינה לפינה אף על פי שהחדר גדול מאוד לא הוי שינוי מקום.
סעיף טז[עריכה]
אם אוכל פירות בגן שהוא מוקף מחיצות, ובירך על פירות מאילן אחד על דעת לאכול גם מאילנות אחרים, יכול לאכול גם מאילנות אחרים אף על פי שאינו רואה מקומו, כל שלא הסיח דעתו, ואין צריך לברך שנית. אבל אם אין הגן מוקף מחיצות ומכל שכן מגן זה לגן אחר לא מהני דעתו.


<< | קיצור שולחן ערוך · סימן נא | במהדורה המנוקדת | >>
כללים בברכה אחרונה
ובו ט"ו סעיפים:
א | ב | ג | ד | ה | ו | ז | ח | ט | י | יא | יב | יג | יד | טו
סעיף א[עריכה]
על פירות האילן חוץ משבעת המינים ועל כל פירות האדמה וירקות, וכל דבר שאין גדולו מן הארץ, מברך לאחריהם בורא נפשות וכו' ואפילו אכל ושתה נפטר בברכה אחת.
סעיף ב[עריכה]
ברכה אחרונה וכן ברכת המזון אין מברכין אלא אם כן אכל כשיעור דהיינו כזית, אבל על פחות מכשיעור אין צריך ברכה אחרונה. ועל משקין יש אומרים דאינו חייב בברכה אחרונה אלא אם כן שתה רביעית, ויש אומרים דגם על משקין אם שתה כזית חייב בברכה אחרונה. ולכן לצאת מידי ספיקא יש ליזהר שלא לשתות אלא פחות מכזית או רביעית, ואין חילוק בין יין שרף לשאר משקים.
סעיף ג[עריכה]
דבר שהוא כברייתו דהיינו אגוז אחד או שאר פרי, ואפילו קטנית אחת, יש אומרים אף על פי שאין בו כזית מכל מקום כיון שהוא פרי שלם, מברכין אחריו ברכה אחרונה, ויש חולקין, לכן לצאת מידי ספק אין לאכול פחות מכזית. ואם נתחלק הדבר קודם האכילה בטל ממנו חשיבותיה, ולכולי עלמא אין מברכין עליו ברכה אחרונה בפחות מכזית.
סעיף ד[עריכה]
כל האוכלין מצטרפין לכזית, ואם אכל כחצי זית מדבר שמברכין אחריו בורא נפשות רבות וכחצי זית מדבר שמברכין עליו ברכה מעין שלש, או אפילו כחצי זית פת מברך לאחריהן בורא נפשות רבות. ונראה לי דהוא הדין אם אכל כחצי זית מפירות שמברכין לאחריהן על העץ, וכחצי זית ממין שמברכין לאחריו על המחיה, או כחצי זית פת (דהשתא אין כאן שום מין שברכה אחרונה שלו בורא נפשות רבות מכל מקום) מברך לאחריהן בורא נפשות רבות, ואם אכל כחצי זית ממין שמברכין לאחריו על המחיה, וכחצי זית פת, מברך לאחריהן על המחיה. ושתיה עם אכילה אין מצטרפין.
סעיף ה[עריכה]
אכל כחצי זית ושהה, וחזר ואכל כחצי זית, אם מתחלת האכילה הראשונה עד סוף האכילה לא היה זמן יותר כי אם כדי אכילת פרס, מצטרפין שתי האכילות ומברך ברכה אחרונה, אבל אם שהה יותר אין מצטרפין. ובשתיה אפילו שהה פחות מזה אין מצטרפין.
סעיף ו[עריכה]
שתה משקה חמה במעט מעט (כמו תה או קפה) כיון שאינו שותה בפעם אחת כשיעור אף על פי שדרך שתייתה בכך, מכל מקום אין מצטרפין ואינו מברך ברכה אחרונה.
סעיף ז[עריכה]
בשבעה מינים נשתבחה ארץ ישראל, דכתיב ארץ חטה, ושעורה, וגפן, ותאנה, ורמון, ארץ זית שמן, ודבש, ובתר הכי כתיב ארץ אשר לא במסכנות תאכל בה לחם, ואכלת ושבעת וברכת וגו'. וכיון שבלחם מבואר בתורה ואכלת ושבעת וברכת, לכן על הלחם מחמשת מיני דגן שהן חטה ושעורה המפורשין, ומכוסמין ושבולת שועל ושיפון שהם גם כן נכללין בחטה ושעורה, מברכין אחריו ברכת המזון שהן שלש ברכות שלמות, וגם ברכת הטוב והמטיב (שנתקן אחר כך ביבנה). אבל כל שאינו לחם גמור אלא מיני מזונות מאלו חמשת מיני דגן, וכן על הגפן דהיינו יין וגם ענבים, בין לחים בין יבשים בין גדולים בין קטנים, ותאנים ורמונים וזיתים ותמרים שהם דבש האמור בתורה, לפי שמהם זב הדבש, על כל אלו מברכין ברכה אחרונה ברכה אחת מעין שלש, שהיא כוללת בקצור השלש ברכות וגם הטוב והמטיב שבברכת המזון.
סעיף ח[עריכה]
בברכה מעין שלש שלאחר מיני מזונות, פותח על המחיה ועל הכלכלה, וחותם ונודה לך על הארץ ועל המחיה, ברוך אתה ה' על הארץ ועל המחיה ועל הכלכלה. ועל היין פותח על הגפן ועל פרי הגפן, וחותם על הארץ ועל פרי הגפן, ברוך אתה ה' על הארץ ועל פרי הגפן. ועל הפירות פותח על העץ ועל פרי העץ, וחותם על הארץ ועל הפירות, ברוך אתה ה' על הארץ ועל הפירות (ובארץ ישראל או אפילו בחוץ לארץ אם אכל מפירות ארץ ישראל אומר על הארץ ועל פירותיה). אכל מיני מזונות וגם שתה יין, כולל שניהם בברכה אחת, וכן פירות ויין, ואפילו ענבים ויין, פירות ומיני מזונות, או אפילו מיני מזונות ויין ופירות, כולל שלשתן ויקדים על המחיה ואחר כך על הגפן ואחר כך על העץ. וכשכולל על המחיה עם שאר מין, לא יאמר בחתימה ועל הכלכלה, אלא יאמר ברוך אתה ה' על הארץ ועל המחיה ועל פרי הגפן, או על המחיה ועל הפירות, או על המחיה ועל פרי הגפן ועל הפירות. וכבר נדפס הנוסחא בסידורים וצריך כל איש ישראל להיות בקי בברכה זו בעל פה.
סעיף ט[עריכה]
בשבת ויום טוב וראש חדש מזכירין בה מענינא דיומא, ואם שכח ולא הזכיר אין מחזירין אותו.
סעיף י[עריכה]
יש להחמיר בברכה זו כמו בברכת המזון בדברים שנזכרו בסימן מ"ד סעיף ו'.
סעיף יא[עריכה]
בברכת בורא נפשות יש אומרים שבראת, ויש אומרים שברא וכן עיקר, ופירוש של הברכה הוא: בורא נפשות רבות וחסרונן, שברא הנפשות וגם מחסורן, דהיינו כל צרכי סיפוקן, שהם דברים הכרחיים לצורך קיום חיותן, כמו הלחם והמים, וגם על כל שאר הדברים שברא שאינם הכרחיים כל כך, אלא להתענג בהם כמו פירות וכדומה אנו מברכים אותך, חי העולמים. צריכין לומר החי"ת בפתח (הגאון רבי אליהו מווילנא זכר צדיק לברכה הסכים עם הפוסקים שכתבו לחתום הברכה בשם, ולומר ברוך אתה ה' חי העולמים).
סעיף יב[עריכה]
אכל פירות שברכה אחרונה שלהם ברכה מעין שלש, וגם פירות העץ שברכה אחרונה שלהם הוא בורא נפשות, מברך ברכה מעין שלש, וכיון שהוא מזכיר בהם פרי עץ נפטרים בזה כל פרי עץ שאכל. אבל אם נתחייב ברכת בורא נפשות על מין אחר, אינו נפטר בברכה מעין שלש, ויברך תחלה ברכת מעין שלש ואחר כך בורא נפשות.
סעיף יג[עריכה]
לכתחלה אסור לאדם לצאת ממקומו, או לעסוק באיזה דבר עד שיברך ברכה אחרונה, שמא ישכח מלברך. ובדיעבד כשיצא ממקומו, אם הוא צריך לברך בורא נפשות רבות יכול לברך במקום שהוא שם, אבל אם צריך לברך ברכה מעין שלש, צריך שיחזור למקומו כמו בברכת המזון לעיל סימן מ"ד סעיף ט'.
סעיף יד[עריכה]
אכל ושתה ולא בירך מיד ברכה אחרונה, יכול לברך עד שעת עיכול, דהיינו כל זמן שאינו תאב לאכול פירות, ולאחר שתיה כל זמן שאינו צמא, ולאחר זמנים אלו אינו יכול לברך עוד. ומי שאינו בקי לשער, ראוי לו כשנזכר שלא בירך ברכה אחרונה, יברך על מין ממין שאכל, ויברך ברכה אחרונה לפטור גם את הראשון.
סעיף טו[עריכה]
אכל או שתה והקיא, לא יברך ברכה אחרונה דלא גרע מנתעכל.


<< · קיצור שולחן ערוך · נב · >>

סעיף א על פירות הגדלים באילן מברכין בורא פרי העץ, ועל פירות הגדלים באדמה והם כל מיני ליפתן וירקות וקטניות וטאטארקע (תירס) ועשבין מברכין בורא פרי האדמה. ולא נקרא אילן זה שהענפים שלו נשארים גם בחורף, ומוציא אחר כך עלים מן הענפים, ואפילו הם דקים כגבעולי פשתן, אבל אם הענפים כלים לגמרי בחורף, ואינו נשאר רק השורש לא נקרא אילן, ומברכין על הפירות בורא פרי האדמה.

סעיף ב על דבר שאין גדולו מן הארץ, כמו בשר, דגים, חלב, גבינה, וכן על כל מיני משקים חוץ מן היין ושמן זית מברכין שהכל, ותיבת נהיה יש לומר היוד בקמץ.

סעיף ג כמהין ופטריות (שוואמען), אף על פי שהן גדלין מלחלוחית הארץ, יניקתן אינה מן הארץ אלא מן האויר, ולכן אינן נקראין פרי האדמה ומברכין עליהן שהכל.

סעיף ד אין מברכין בורא פרי העץ, או בורא פרי האדמה אלא על דבר שהוא טוב לאכול חי, וגם הדרך הוא לאכלו חי. אבל אם אין הדרך לאכלו חי אלא במבושל, אף על פי שהוא טוב למאכל גם כשהוא חי, מכל מקום אינו חשוב כל כך ואין מברכין עליו ברכתו אלא כשאוכלו מבושל, אבל אם אכלו חי אינו מברך עליו אלא שהכל. וכבוש הרי הוא כמבושל, ולכן על כרוב (קרויט) כבוש מברכין בורא פרי האדמה, וכן מליח הוא כמבושל לענין זה.

סעיף ה על הצנון מברכין בורא פרי האדמה, וכן על שומים ובצלים כשהן רכין, ודרכו לאכלם חיין, אף על פי שעל פי הרוב אין אוכלין אותם רק עם פת, מכל מקום גם אם אכלם בלא פת מברכין עליהם בורא פרי האדמה, אבל אם הזקינו שהם חריפים מאד ואין דרכן לאכלם חיין, מי שאכלם חיין מברך עליהם שהכל.

סעיף ו דברים שהם טובים יותר כשהם חיין מכשהם מבושלים שהבישול מגרע אותן, אין מברכין עליהם כשהם מבושלים אלא שהכל. ואף על פי שבישלם עם בשר ועל ידי הבשר נשתבחו, מכל מקום הבשר הוא העיקר ואין מברכין עליהם אלא שהכל. אבל אם בישלן באופן שהן העיקר ומכל מקום נשתבחו, כגון שטיגנם בשומן או בדבש וכיוצא בו, מברכין עליהם הברכה הראויה להם, דמה לי אם נתבשלו במים או בשומן ודבש.

סעיף ז מיני פירות הגרועים, הגדלים על אטדים וקוצים או בשאר אילנות שיצאו מאליהם ולא נטעי להו אינשי, כמו תפוחי יער וכדומה, שכשהם חיין אינם ראוין לאכילה, אף על פי שבישלם או טיגנם בדבש וסוכר והם ראוין לאכילה, אין מברכין עליהם אלא שהכל, אבל לוזין (מיני אגוז) אף על פי שגדלים ביער חשובים הם, ומברכין עליהם בורא פרי העץ.

סעיף ח עשבים הגדלים מאליהם בלי זריעה, אף על פי שהם ראוין לאכול חיין, ואפילו בישלם והוא מאכל חשוב, מכל מקום כיון שאין זורעין אותם אינם חשובים פרי ומברכין עליו שהכל. אבל חסה וכדומה שנזרע מברכין עליו בורא פרי האדמה, וגם בעשבים הגדלים מאליהם, אם יש בהם פירות חשובים כגון יאגדעס (תות יער) ומאלינעס (פטל) מברכין עליהם בורא פרי האדמה.

סעיף ט דבר שאינו עיקר הפרי אינו חשוב כמו הפרי עצמו, אלא יורד מדרגה אחת, שאם הוא עץ מברכין על הטפל בורא פרי האדמה, ואם הוא פרי האדמה מברכין על הטפל שהכל. ולכן אילן צלף (קאפערנבוים) שהעלין שלו ראוין לאכילה, ויש בעלין כמו תמרים בולטים, כמו בעלין של ערבה, ואביונות הן עיקר הפרי וקפריסין הן הקליפה שסביב הפרי, כמו קליפות האגוזין וראוי גם כן לאכילה, על האביונות שהן עיקר הפרי מברך בורא פרי העץ, ועל העלין ועל התמרות ועל הקפריסין בורא פרי האדמה. וכן על עלי ורדים (שושנים) שנרקחו בדבש וסוכר מברכין בורא פרי האדמה, אף על פי שגדלים באילן מפני שאינן עיקר הפרי. וכן קליפות תפוחי זהב שנרקחו בדבש וצוקער מברכין עליהם בורא פרי האדמה, ועל קליפות קישואין שמטגנין בדבש וסוכר מברכין עליהם שהכל. ועל השרביטין מהקטניות שזורעין בשדות אף על פי שהן מתוקים אם אכלן בלא הקטניות מברכין עליהם שהכל. ואלו שזורעים בגנות על דעת לאוכלם חיין בשרביטיהם אפילו כשאוכל השרביטין לחוד, יש לברך בורא פרי האדמה.

סעיף י גרעינין של פירות אם הם מתוקים, מברך עליהן בורא פרי האדמה, אבל גרעינים המרים אינם נחשבים כלל, ואם אוכלן כך אינו מברך עליהם כלל, ואם מתקן על ידי האור וכדומה מברך עליהם שהכל.

סעיף יא שקדים המרים, כשהם קטנים שאז עיקר אכילתן היא הקליפה שאינה מרה, ועל דעת כן נוטעין אותן, מברך עליהן בורא פרי העץ, וכשהם גדולים שאז עיקר האכילה הוא מה שבפנים והוא מר, אם אוכלן כך אינו מברך כלל, אבל אם מתקן על ידי האור או דבר אחר, כיון דפרי נינהו וגם על דעת כן נוטעין אותן מברך עליהן בורא פרי העץ. שקדים המחופין בסוכר אף על פי שהסוכר הוא הרוב, מכל מקום מברכין עליהם בורא פרי העץ וקאלמוס מחופה בצוקער מברכין רק שהכל, כי הקאלמוס אינו פרי.

סעיף יב פירות שלא נגמר בישולן על האילן, אפילו בישלם או טיגנם בדבש וכדומה, כמו שהוא הדרך לטגן פירות שלא נגמרו בדבש או סוכר, מברך עליהם שהכל. אך על אתרוג מטוגן בדבש או בסוכר יש לברך בורא פרי העץ.

סעיף יג נובלות, והן פירות שנשרפו מן החום ונבלו ונפלו מן האילן קודם שנתבשלו, כיון שהוא דבר שנתקלקל אין מברכין עליו רק שהכל. וכן פת שעיפשה ותבשיל שנתקלקל קצת מברכין עליהן שהכל. אבל אם נתקלקלו לגמרי עד שאינן ראוין לאכילה אין מברכין עליהן כלל. וכן חומץ גמור (שמבעבע כששופכין אותו על הארץ) אין מברכין עליו כלל, ואם ערבו במים עד שראוי לשתיה מברכין עליו שהכל.

סעיף יד ויש מיני פירות שדרכן בכך שאינן מתבשלות לעולם על האילן, אלא לאחר שנוטלין מן האילן מניחין אותן בתוך קש ותבן וכדומה ועל ידי כך מתבשלים כגון האגסים (בירנען) הקטנים (אשריצין) כיון שדרכן בכך מברכין עליהן בורא פרי העץ.

סעיף טו יש מיני פירות שאין בהם אלא שרף בעלמא כנוס בתוך החרצנים ונקראים קאלינעס ואינן ראויין לאכילה, אלא מוצצין אותן וזורקין הקליפות, מברכין על מציצה זו שהכל (דכיון שעיקרו אינו אלא למשקה היוצא ממנו, אין עליו שם פרי כלל), ואפילו הוא בולע גם הקליפה והגרעין אינו מברך רק שהכל.

סעיף טז אין מברכין בורא פרי העץ ובורא פרי האדמה אלא כשניכר במקצת שהוא פרי, אבל אם נתרסק עד שאינו ניכר כלל מה הוא, כגון לעקפאר (ריבה, פאוועדלע, לאטווערג) שמבשלין משזיפין וקטניות שריסקן לגמרי וכדומה, מברכין עליהם שהכל. ובדיעבד אם בירך עליהם ברכה הראויה להם יצא, ואם רוב דרך אכילת אותם פירות הוא על ידי ריסוק שמרסקין אותם לגמרי מברכין עליהם אף לכתחלה ברכה הראויה להם.

סעיף יז אורז ודוחן (הירז ורייז) שנתבשלו, אם לא נתמעכו מברך עליהם בורא פרי האדמה, ואם נתמעכו או שטחנם ועשה מהם פת, יש חילוק בין אורז לדוחן, כי מצד הדין על האורז מברך בורא מיני מזונות ועל הדוחן שהכל, אלא שיש לנו ספק אם אורז הוא הירז ודוחן רייז או להיפוך, לכן ירא שמים לא יאכל בין הירז בין רייז שנתמעכו אלא בתוך הסעודה. ובשעת הדחק שאין לו פת מברך בין על הירז בין על רייז שהכל, ולאחריהם בורא נפשות, על פת העשוי מקטניות לחם (העשויים מקמח תירס וכדומה) אפילו במקומות שדרכם בלחם זה מברכין עליו שהכל.

סעיף יח על הסוכר מברך שהכל, וכן המוצץ קנים מתוקות, שהכל. וכן צימרינד (קנמון) ולאקריץ שכוססין ובולעין רק טעם ופולטין העיקר מברכין שהכל.


<< · קיצור שולחן ערוך · נג · >>

סעיף א כל הפירות וירקות שסחטן והוציא מהן משקין, מברך על המשקין שהכל, וכן דבש הזב מן התמרים, כי אין משקה נקראת פרי רק היין ושמן זית, והיין שהוא חשוב מאד קבעו לו ברכה מיוחדת בורא פרי הגפן, ושמן זית שהוא גם כן חשוב, אם נהנה ממנו כענין שהוא צריך לברך עליו מברכין עליו בורא פרי העץ.

סעיף ב פירות שאין דרכם לבישול אלא לאכלם חיין, אם בשלם מברך על הרוטב שהכל, אבל פירות שדרכם ליבשם ולבשלם והם שכיחים לרוב ונטעי להו אדעתא דהכי, אם בשלם כדי לאכול הפירות וגם לשתות את הרוטב מברך על הרוטב בורא פרי העץ, ואפילו אינו אוכל מן הפירות, וכן קטניות וירקות במקום שדרכם לבשלם, לאכלם וגם לשתות הרוטב, מברך על הרוטב בורא פרי האדמה, ואפילו אינו אוכל מן המאכל (והחילוק שבין זה למה שכתוב בסעיף א', יש אומרים משום דהתם אין דרכם בכך לסחוט את הפירות או ירקות להוציא מימיהם והכא דרכם בכך. ויש אומרים משום דיותר נכנס טעם הפרי והירק במים שמבשלין אותן בהם, מאשר הוא במשקה שזב מהן) אבל אם אין כוונת הבישול רק בשביל הפירות או הירקות, אזי כשאינו אוכל מן הפירות והירקות אלא שותה את הרוטב לבד מברך שהכל, ואם בשלן עם בשר ביחד אפילו אם כוונת הבישול גם בשביל הרוטב, לעולם מברך על הרוטב שהכל, כי הבשר הוא העיקר.

סעיף ג פירות ששראם או בישלם רק בשביל הרוטב מברך עליו שהכל, ולכן מברכין על תה או קפה שהכל, וכן על השכר, בין שהוא מתמרים בין שהוא משעורים.

סעיף ד ירקות או פירות שכובשין אותם במים שיתחמצו, אף על פי שדרכם בכך, כגון גורקען, אוגרקיס, ראהטע ריבען, צוויקעל, בוראקיס, קרויט (מלפפונים, סלק, כרוב), מכל מקום אין מברכין על הרוטב כי אם שהכל. ואף על פי שטעם הירק והפרי ברוטב, מכל מקום הואיל ואין עיקר הכביש בשביל שיתנו טעם במים, אלא בשביל שגם המה בעצמם יתוקנו על ידי הכבישה לכן מברכין רק שהכל, ומכל מקום אם אכל תחלה את הירק ובירך בורא פרי האדמה ואחר כך רוצה לשתות גם הרוטב, יש ספק אם צריך לברך על הרוטב כי שמא יצא בברכת בורא פרי האדמה גם על הרוטב, לכן לא יעשה כן.

סעיף ה וכן פירות וירקות וקטניות וכדומה שבשלם במשקה שיש לה טעם בעצמותה, כגון בחומץ או בבארשט או בחלב, מברכין על הרוטב שהכל, ואם אכל תחלה את המאכל יש ספק אם אין הרוטב נפטרה בברכה זאת.

סעיף ו צמוקין שיש בהן לחלוחית כל כך שאם היו דורכין אותם יצא מהם דבשם, אם כתשם ושרה אותם במים לצורך שתיה ולא לצורך אכילת הצמוקין, אם שרה שלשה ימים ותוסס, ולאחר שלשה ימים עירה מהם את המשקה לכלי אחר, הרי משקה זו יין גמור, מברכין עליו בורא פרי הגפן ולאחריו ברכה מעין שלש, ובכל מקום שצריכין כוס יין יוצאין בו, וצריכין לראות שיהיו הצמוקין יותר מחלק ששית שבמים, ומשערין את הצמוקין כמו שהיו בלחותן קודם שנתייבשו. ודוקא כשנעשה על ידי שריה, אבל אם בישל הצמוקין במים, אינו נעשה יין על ידי הבישול. ואם שרה או בישל את הצמוקין על דעת לאכול גם את הצמוקין, יש כמה ספיקות בברכה שעל המשקה.


<< · קיצור שולחן ערוך · נד · >>
תוכן עניינים
1 סעיף א
2 סעיף ב
3 סעיף ג
4 סעיף ד
5 סעיף ה
6 סעיף ו
7 סעיף ז
8 סעיף ח
9 סעיף ט
סעיף א[עריכה]
אם אכל שני דברים או אוכל ושותה, והאחד עיקר אצלו והשני הוא טפל לו, שאין כונתו לאכלו, אלא בשביל העיקר, ואם לא היה לו העיקר לא היה אוכל כלל את הטפל, כגון שחלש לבו, וכדי לחזק לבו אוכל דג מליח או צנון, אלא מפני שהם דברים חריפים אוכל גם מעט פת, או דבר אחר למתק החריפות, וכן אם מתאוה לשתת יין -שרף ושותה, ובכדי למתק החריפות אוכל אחריו מעט פת, או איזה פרי, מברך רק על העיקר, ועל הטפל אינו צריך לברך לא לפניו ולא לאחריו, כי נפטר בברכה שעל העיקר, וגם נטילת ידים אינו צריך
סעיף ב[עריכה]
ודוקא אם אוכל את העיקר תחלה ואחר כך את הטפל, ובשעה שברך על העיקר היה דעתו לאכול גם את הטפל, או שהוא רגיל בכך, דהוי כאלו היתה דעתו לכך ואוכל את הטפל באתו מעמד, לאפוקי אם הלך בינתים לחדר אחר, שאז צריך לברך גם על הטפל
סעיף ג[עריכה]
וכן אם אוכל מתחלה את הטפל ואחר כך את העיקר, כגון שרוצה לשתות יין או יין- שרף, וכדי שלא לשתות אליבא-ריקנא אוכל תחלה איזה דבר קטן, צריך לברך גם על הטפל. ואמנם כיון שהוא רק טפל עתה, יש אומרים, דירד מברכתו ואין מברכין עליו רק שהכל, ויש חולקין. ולהוציא את עצמו מידי ספקא, ישתה תחלה קצת מן העיקר ויברך עליו לפטור את הטפל - רי"ב

סעיף ד[עריכה]
אם כונתו לשניהם, כגון שהוא שותה יין- שרף ואוכל גם מיני כיסנין ודבשנין - האניג קוכען או מרקחת וכדומה, צריך לברך על שניהם. ויברך תחלה על הכיסנין או המרקחת שהם חשובים, ואחר כך מברך על היין -שרף, ומכל- שכן אם אוכל פת כיסנין ושותה גם כן קפה שצריך לברך על שניהם, דהינו תחלה על פת הכיסנין ואחר כך על הקפה שהרי כונתו לשניהם
סעיף ה[עריכה]
שני מינים שנתבשלו יחד, אם כל מין מובדל לעצמו, מברך על כל מין בפני עצמו ברכה הראויה לו. אבל אם נתמעכו ונדבקו, אזי אזלינן בתר רבא, ומה שהוא הרוב זהו העיקר ומברכין עליו, והשני נפטר. אך אם אחד הוא מחמשת מיני דגן, אף על פי שהוא המיעוט הוא העיקר, כמו שכתבתי בסימן מ"ח סעיף י' עיין שם - ר"ח רי"ב
סעיף ו[עריכה]
מאכל שנתן לתוכו חלב או מרק לאכלם ביחד, אם עיקר כונתו המאכל, אזי מברך רק עליו, והחלב או המרק טפלים. ואם כונתו רק על המרק והחלב, מברך עליהם, והמאכל הוא טפל. ואם כונתו על שניהם, ואין ברכותיהן שוות -- מברך תחלה על המאכל ואוכל ממנו מעט, ואחר כך מברך על המרק או על החלב. ואין הולכין בזה אחר הרוב. ואפילו אם המאכל הוא מין דגן, אינו נחשב עיקר לענין זה. מאכל שנתבשל במים או בחלב, עיין לעיל סימן מ"ח וסימן נ"ג - סימן קס"ח ר"ב
סעיף ז[עריכה]
בשמים שחוקים שערבן עם סוכר, הבשמים הם העיקר ומברכין עליהם ברכה הראויה להן. על אגוז מוסקט בורא פרי העץ. על קנמון - צימרינד בורא פרי האדמה. וכן על זנגביל - אונגבער בורא פרי האדמה
סעיף ח[עריכה]
השותה שמן זית כמו שהוא, אינו מברך עליו כלל, מפני שהוא מזיק לו. ואם ערבו עם שאר דברים, הוא הטפל ומברך רק על העיקר. אך אם יש לו מיחוש שהוא צריך את השמן לרפואה, ובכדי שלא יזיק לו הוא מערבו בשאר דבר, מאחר שעיקר כונתו על השמן, אע"פ שהוא המועט, מברך עליו ברכתו שהיא בורא פרי העץ ופוטר את הדבר האחר. ואם הוא צמא ועיקר כונתו לשתות לצמאו, אלא שאגב הוא נותן בו שמן לרפואה, מברך רק על המשקה. וכן הדין אם נותן לתוך המשקה אגוז מוסקט או קנמון - צימרינד או זנגביל, דאזלינן בתר הכונה
סעיף ט[עריכה]
כל מיני מרקחת, הדבש והסוכר הן טפלים ומברכים על עיקר הפרי ברכתו הראויה לו - ועיין לעיל סימן נ"ב ר"נ ר"ד


<< · קיצור שולחן ערוך · נה · >>
סעיף א מי שיש לפניו מיני פרות הרבה, והוא רוצה לאכול מכלם, אם ברכותיהן שוות, יברך על זה שהוא חביב לו וחפץ בו יותר. ואם שניהן שוים לו בחביבות, אזי אם יש ביניהם ממין שבעה שנשתבחה בהן ארץ ישראל - עין לעיל סימן ז', יברך על זה, אע"פ שאינו אלא חצי פרי והשאר הן שלמים. ואם אין ביניהם ממין שבעה, אם אחד שלם ואחד אינו שלם, שלם עדיף. וכן אם אין ברכותיהן שוות אלא שאחד ברכתו בורא פרי העץ, ואחד ברכתו בורא פרי האדמה, שצריך לברך על שניהם, אם האחד חביב עלי, יברך תחלה על החביב. ואם שניהם שוים לו, יברך תחלה על זה שהוא ממין שבעה, אפלו הוא חצי. ואם אין ביניהם ממין שבעה, שלם עדיף. ואם שניהם שלמים או שניהם חסרים, יקדים בורא פרי העץ לבורא פרי האדמה

יג שבט
סעיף ב אם כלן הן ממין שבעה ושוים לו בחביבות, צריך להקדים את זה שהקדימו הפסוק. וארץ בתרא, שנאמר בפסוק, הפסיק את הסדר. נמצא לפי זה, כי תמרים קודמים לענבים, לפי שתמרים הם שני לארץ בתרא, וענבים הוא שלישי לארץ קמא. ודוקא ענבים. אבל יין, כיון שהוא דבר חשוב וקבעו לו ברכה לעצמו, הוא קודם לכל הפרות
סעיף ג הא דיש מעלה למין שבעה, דוקא כשנגמרה הפרי. אבל פרי שלא נגמרה אין לה מעלה, דלא משתבח קרא במדי דלא חזי . וכן אם אוכלו שלא כדרך הנאתו, כגון הכוסס חטה, אין לה קדימה
סעיף ד אם יש לפניו דבר שברכתו בורא פרי העץ או בורא פרי האדמה, וגם דבר שברכתו שהכל ורוצה לאכול משניהם, ברכת בורא פרי העץ וברכת בורא פרי האדמה קודמות, שהן חשובות, לפי שהן מבררות יותר, שאינן פוטרות אלא מין אחד, ושהכל היא ברכה כוללת הרבה. ואפלו אם זה שברכתו שהכל הוא חביב לו יותר, מכל מקום, צריך להקדים בורא פרי העץ או בורא פרי האדמה - רי"א
סעיף ה ברכת בורא מיני מזונות קודמת גם לברכת היין, ומכל שכן ברכת המוציא, שהרי היא קודמת גם לברכת בורא מיני מזונות. ולכן בשבת ויום טוב כשמקדש על היין, צריך לכסות את הפת, שלא יראה בשתו, שמקדימין לו ברכת היין. וכן בשחרית שמקדש ואוכל אחר כך מיני מזונות, צריך לכסותן בשעת הקדוש - רי"א רע"א רצ"ט


<< · קיצור שולחן ערוך · נו · >>
סעיף א טעה וברך על לחם גמור בורא מיני מזונות או על פת כיסנין המוציא, יצא. אבל אם ברך על תבשיל אפלו ממיני דגן המוציא, לא יצא - חיי"א כלל נ"ח טעה וברך על ענבים בורא פרי הגפן, יצא. וכן אם טעה בברכה אחרונה וברך על הגפן, יצא. שהרי גם הענבים פרי הגפן הם - ר"ח
סעיף ב טעה וברך על פרי העץ בורא פרי האדמה, או שהיו שניהם לפניו וטעה והקדים לברך על פרי האדמה ונתכון לפטור בזה גם את פרי העץ, יצא, שהרי גם העץ יונק מן האדמה. אבל אם ברך על פרי האדמה בורא פרי העץ, לא יצא. ולכן אם הוא מספק באיזה פרי אם הוא פרי העץ או פרי האדמה ואי אפשר לו לברר בשום אפן, יברך עליו בורא פרי האדמה
סעיף ג טעה וברך על היין בורא פרי העץ, אם נזכר מיד, יאמר תוך כדי דבור, בורא פרי הגפן. ואם לא נזכר מיד יצא בדיעבד - ר"ח
סעיף ד על כל דבר אפלו על הפת ועל היין, אם טעה וברך שהכל יצא - וע"ל ס' נ ס"ב
סעיף ה אף- על-פי שלכתחלה צריך לדקדק ולכון על מה שהוא מברך - כמו שכתבתי בסימן נ' סעיף ג' מכל מקום בדיעבד אם טעה בכונה, כגון שלקח בידו כוס קסבר שהוא יין, וברך על דעת, שהוא יין, וקדם שאמר בורא פרי הגפן נזכר שהוא מים או שכר וסים שהכל נהיה בדברו, אינו צריך לחזור ולברך, דמשום טעות בכונה אינו צריך לחזור ולברך. וכל -שכן אם טעה בהפוך, שהיה סבור שהוא שכר או מים וברך על דעת לומר שהכל, וקדם שאמר שהכל נזכר שהוא יין, וסים בורא פרי הגפן, שיצא. שהרי אפלו אם היה מסים כפי הכונה היה יוצא

יד שבט
סעיף ו אפלו אם סים כל הברכה בטעות, אלא שנזכר תוך כדי דבור ותקן אמירתו, כגון שלקח כוס מים או שכר קסבר שהוא יין וברך בורא פרי הגפן, ונזכר מיד שהוא מים או שכר וסים שהכל נהיה בדברו, וכך היתה אמירתו, בורא פרי הגפן שהכל נהיה בדברו, יצא
סעיף ז ואם לא נזכר תוך כדי דבור, צריך לברך מחדש ברכת שהכל אם הוא רוצה לשתת כוס זה. ואם היה בדעתו לשתות גם יין אחר, יקח יין וישתה מיד, ואינו צריך ברכה שניה כל שלא הפסיק בדבור - עין לעיל סימן נ' סעיף ד' וסעיף ה'. ואפלו טעם תחלה מן הכוס ועל ידי טעימתו נודע לו שהוא מים או שכר מכל מקום לא הוי הפסק בדיעבד - ולענין קידוש ע"ל ס' עז ס' יב


<< · קיצור שולחן ערוך · נז · >>
סעיף א ברך על הלחם ולא היה בדעתו לאכול יותר ממה שהכין לו, כגון שקנה לו לחם או גלסקא וסבר שיהיה לו די, ושוב נתאוה לאכול יותר ושלח לקנות לו עוד, אפלו יש לפניו עוד ממה שהכין לו בתחלה, מכל מקום, צריך לברך שנית המוציא על מה שהביאו לו, משום דהוי נמלך. אבל מי שיש לו לחם בביתו וחתך לעצמו חתיכה, שהיה סבור שיהיה לו די ואחר כך נתאוה ליותר וחתך לו עוד, אף על פי שאין לו עוד מן הראשון, אינו צריך לברך שנית, דזה לא מקרי נמלך, כי הדרך הוא כך
סעיף ב ברך על הפרות שהוא אוכל והביאו לו אחר כך עוד פרות, אם בשעת הברכה היתה דעתו על כל מה שיביאו לו, אזי אפלו אם אין לו עוד מהראשונים, ואפלו אינן ממין הראשון אלא שברכותיהן שוות, אינו צריך לברך שנית על אלו שהביאו לו. ואם הוא נמלך ממש, דהינו שמתחלה לא היתה דעתו לאכול רק אלו שהם לפניו, ואחר כך נמלך לאכול יותר, אזי אפלו הם ממין הראשון וגם יש לפניו עוד גם מהראשונים, מכל מקום צריך לברך על אלו שהביאו לו
סעיף ג ואם בתחלה היתה דעתו סתם לא כך ולא כך, אזי יש חלוק, שאם בשעה שהביאו לו השניים לא היה לו עוד מהראשונים צריך לברך שנית. אבל אם היה לו אז עוד מהראשונות, יש ספק אם צריך לברך שנית על השניים או אינו צריך. לכן טוב לזהר שכשהוא מברך, תהא דעתו על כל מה שיביאו לו. ואם לא היתה דעתו כך אלא בסתמא, כיון דאכא ספקא בברכה, יש לו למנוע את עצמו מלאכלם
סעיף ד הביאו לו פרי שהוא חשוב וחביב עליו יותר מן הראשונים או שהוא ממין שבעה, אפלו יש לפניו עוד מהראשונים, צריך לברך על זה שהביאו לו, כי מה שאינו חשוב אינו יכול לפטור את החשוב דרך גררא, אלא דוקא כשנתכון לפטרו - כדלעיל סימן ג' סעיף י"א
סעיף ה ברך על השכר ונתכון לפטור כל מה שיביאו לו מברכת שהכל, והביאו לו דגים, אינו צריך לברך על הדגים. אבל אם היתה דעתו סתם, אפלו אם בשעה שהביאו לו את הדגים עדין היה שכר לפניו, מכל מקום צריך לברך על הדגים. ולא דמי לפרות, אפלו שאלו תפוחים ואלו אגוזים, מכל מקום הכל מין אכל הוא. אבל שכר ודגים המה לגמרי שני מינים מחלקים. זה אכל וזה משקה, ואינן פוטרין זה את זה, אלא אם כן היו לפניו בשעת ברכה, או שהיתה דעתו עליהם - סימן ר"ו

טו שבט
סעיף ו כל זאת לא מירי אלא באדם האוכל משלו, אבל אם הוא אוכל אצל חברו, כיון שברך על מין אחד, פוטר כל מה שיביאו לו אפלו אין לו עוד מהראשונים, דהכל תלוי בדעת הבעל- הבית. אך אם נמלך ממש, אז צריך לברך שנית. ואם לא היה בדעת בעל -הבית להביא יותר רק לבקשת האורחים נתן להם, גם כן אינן צריכין לברך, לפי שהאורחים סומכין בדעתם שהבעל- הבית מסתמא יתן להם כל צרכם - סימן קע"ט ובחיי"א
סעיף ז מי שבא לסעודה ונתנו לו כוס וברך עליו, ואחר כך שוב נתנו לו כוסות, אם המנהג הוא כן, מסתמא היתה דעתו על כלם ואינו צריך לברך עוד - קעד


<< · קיצור שולחן ערוך · נח · >>
סעיף א כשם שאסור לאדם להנות ממאכל או משקה קדם שיברך, כך אסור לו להנות מריח טוב קדם שיברך עליו, שנאמר, כל הנשמה תהלל יה. איזהו דבר שהנשמה נהנית ממנו ואין הגוף נהנה ממנו. הוי אומר, זה הריח. אבל לאחריו אינו צריך לברך, משום דכשמפסיק הריח מחטמו, כבר עברה הנאתו והוי כמו אכל שנתעכל במעיו
סעיף ב כיצד מברך על הריח הטוב. אם זה שיוצא ממנו הריח הוא פרי שהוא ראוי לאכילה, בין שהוא פרי העץ בין שהוא פרי האדמה, אע"פ שאינו ראוי לאכילה אלא על ידי תערובות, כגון אגוז מוסקט, ציטראן - לימון ואתרוג - בשאר ימות השנה, חוץ מסכות שיתבאר בסימן קל"ז סעיף ז' מכל מקום כיון שעקרו לאכילה, מברך אשר נתן - ויש אומרים הנותן ריח טוב בפרות. ודוקא כשנתכון להריח בו. אבל אם לא נתכון להריח אלא לאכילה, והריח בא לו ממילא, אינו צריך לברך על הריח. המריח בקפה קלוי שיש לו ריח טוב, מברך אשר נתן ריח טוב בפרות
סעיף ג אם זה שיוצא ממנו הריח הוא עץ או מין עץ, מברך בורא עצי בשמים. ולכן על ההדס ועל ורד שקורין ראזען ועל הלבונה וכיוצא בהם, מברכין בורא עצי בשמים, דכיון דעקרו אינו לאכילה אלא להריח לא הוי פרי. על פלפלין ועל זנגביל - אונגבער יש אומרים דמברכין, ויש אומרים דאין מברכין, על כן אין להריח בהם
סעיף ד על עשב וירק מברכין בורא עשבי בשמים - העי"ן בחירק והבי"ת רפויה, כי החירק היא תנועה קלה וגם הבי"ת של בשמים רפויה דסמוכה לאהו"י והסימן לידע מה הוא עץ ומה הוא ירק, כל שהגבעול הוא קשה כגבעול של פשתן, ומתקים משנה לשנה ומוציא עלין, זהו עץ. ואותן שהגבעול לעולם רך, הוי עשבי בשמים
סעיף ה אם אינו לא מין עץ ולא מין עשב כמו המוסק - פיזאם מברך עליו בורא מיני בשמים. וכן על פטריות - שוועמליך יבשות שיש להן ריח טוב, אם מריח בהן נראה לי דיש לברך בורא מיני בשמים
סעיף ו על שמן אפרסמון הגדל בארץ-ישראל, לחשיבותו שגדל בארץ- ישראל קבעו לו ברכה בפני עצמו ומברכין עליו בורא שמן ערב
סעיף ז ברך על של עץ עשבי בשמים, וכן להפוך, לא יצא. אבל אם ברך בורא מיני בשמים על כל המינים, יצא. ולכן בכל דבר שהוא מספק בברכתו, ואי- אפשר לו להתברר, מברך עליו בורא מיני בשמים. ונראה לי דאם ברך על פרי העץ בורא עצי בשמים, יצא. ועל כן נראה לי כי על צפרן - נעגליך קרנפל וכן על קלפת תפוח-זהב - מעראנצען ולימונים - ציטראנין" יש לברך בורא עצי בשמים

טז שבט
סעיף ח שמן או מים שבשמו בבשמים, אם בעצי בשמים, מברךבורא עצי בשמים. ואם בעשבי בשמים, מברך בורא עשבי בשמים. ואם היו בו עצים ועשבים מברך בורא מיני בשמים. וכן בכל מקום שיש ריח מערב ממינים שונים, מברך בורא מיני בשמים. אם הוציאו הבשמים מן השמן ומן המים, יש ספק אם מברכין עליהם, כיון שלא נשאר שם העקר. על כן אין להריח בהם
סעיף ט היו לפניו פרי המריח ועצי בשמים ועשבי בשמים ומיני בשמים, מברך על כל אחד ברכה הראויה לו, ומקדים לברך תחלה על הפרי ואחר כך על העץ, ואחר כך על עשבי בשמים ואחר כך על מיני בשמים
סעיף י מגמר, דהינו שמשימין בשמים על גחלים שיעלה ריח טוב, מברכין עליו משיעלה העשן קדם שיגיע לו הריח, כמו בכל ברכת הנהנין. אבל לא יברך קדם שעולה העשן, דבעינן ברכה סמוכה להנאה. אם המגמר הוא מין עץ, מברך עצי בשמים. ואם של עשב, עשבי בשמים. ואם של שאר מינים, בורא מיני בשמים. ודוקא כשמגמר בשביל להריח, אבל מה שמעשנין בשביל לבטל הסרחון כדרך שנותנין בשמים אצל המתים, אין מברכין עליו כלל
סעיף יא וכן כל דבר שאינו עומד להריח, כגון בשמים המנחים בחדר לסחורה, וכן מגמר שמגמרין בו את הכלים, שלא נעשה להריח בעצמו, רק לתן ריח בכלים, אין מברכין עליהם, אע"פ שהוא מתכון להריח
סעיף יב הנכנס לתוך חנות של בשמים או )אפאטהעק( בית-מרקחת ונתכון להריח, מברך בורא מיני בשמים, כי הבשמים שבחנות עומדין להריח, דניחא ליה, לבעל החנות שיריחו בני אדם ויקנו. נכנס ויוצא נכנס ויוצא, אם היתה דעתו מתחלה לחזור, אינו צריך לברך. ואם הסיח דעתו או שיצא ושהה זמן מרבה או שנכנס לחנות אחרת, צריך לברך בכל פעם
סעיף יג ריח שאין לו עקר, כגון בגדים שהם מגמרים, או שהיו בשמים מנחים בכלי וקלט ריח, וכן הממשמש באתרוגים או בשאר פרות המריחים ונשאר בידו או בבגדו ריח, אין מברכין עליו
סעיף יד בסימן קנ"ב סעיף ח יבאר, דאסור להריח בבשמים של אשה. ובסימן קס"ז סעיף ו יבאר דאסור להריח בריח שנעשה לעבודת כוכבים, ומכל שכן דאסור לברך עליהם - רס"ז רי"ז


<< · קיצור שולחן ערוך · נט · >>
סעיף א על שמועות טובות ששמע מפי אדם נאמן שראה את הדבר, ומכל -שכן אם הוא בעצמו ראה את הדבר, אם היא טובה רק לו לבדו, מברך שהחינו. ואם היא טובה לו וגם לאחרים, מברך ברוך אתה ה' אלקינו מלך העולם, הטוב והמטיב. כלומר, טוב לו וגם מטיב לחברו. אם בשעה שהוא רואה או שומע את השמועה אינו יכול לברך מחמת גופו או מחמת מקומו, יכול לברך אחר כך. וכן בברכת דין האמת - רכ"ב רכ"ג

יז שבט
סעיף ב חיב האדם לברך את ה' יתברך שמו גם על הרעה, שנאמר, ואהבת את ה' אלהיך בכל-לבבך ובכל-נפשך ובכל-מאדך. בכל-לבבך, בשני יצריך, ביצר טוב וביצר הרע - פרוש, גם כשהוא עוסק בעניני עולם הזה יקים בכל דרכיך דעהו, עין לעיל סימן ל"א. ובכל-נפשך, אפלו הוא נוטל את נפשך . ובכל-מאדך, בכל ממונך. דבר אחר, בכל-מאדך, בכל מדה ומדה שהוא מודד לך, בין מדה טובה בין מדת פרענות, הוי מודה לו. מה הוא מברך. על שמועות רעות מברך, ברוך אתה ה' אלקינו מלך העולם דין האמת . אם באו לו כמה שמועות בבת אחת, בין טובות בין רעות, די לו בברכה אחת. וחיב אדם לברך גם על הרעה בדעה שלמה ובנפש חפצה, כמו שהוא מברך על הטובה, שנאמר, חסד ומשפט אשירה לך ה', אזמרה . אם חסד אשירה ואם משפט, אשירה, כי גם הרעה לעובדי ה' יתברך שמו, היא שמחתם וטובתם, כיון שמקבל באהבה מה שגזר עליו ה' יתברך שמו, באמונתו, כי הכל כפרת עונותיו. נמצא כי בקבלת רעה זו, הוא עובד את ה', והעבודה היא שמחה לו - ברכות פ"ט. אורח חיים סימן רכ"ב
סעיף ג הגיע אליו טובה או ששמע שמועה טובה, אע"פ שהדברים מראין שטובה זו תגרום לו רעה, כגון שמצא מציאה ואם ישמע הדבר למלך יקח כל אשר לו, מכל מקום מברך הטוב והמטיב. וכן נגעה אליו רעה או שמע שמועה רעה, אע"פ שהדברים מראים שרעה זו גורמת לו טובה, כגון, שבא לו שטף על שדהו ומזיק תבואתו, וכשיעבור השטף טובה היא לו, שהשקה את שדהו, מכל מקום מברך דין האמת, שאין מברכין על העתיד להיות אלא על מה שארע עתה - רכ"ב
סעיף ד לעולם יהא אדם רגיל לומר, : כל מה דעביד רחמנא לטב עביד
סעיף ה ילדה אשתו זכר, מברך הטוב והמטיב, וגם האשה תברך כן. ואם מתה האשה בלדתה, מברך שהחינו, דהא ליכא הטבה לאחריני. וכן אם מת האב קדם שילדתו, היא מברכת שהחינו
סעיף ו מת אביו או אחד משאר קרוביו, או אפלו אינו קרובו אלא שהוא אדם כשר, ומכל-שכן תלמיד- חכם שהוא מצטער עליו, מברך ברוך אתה ה' אלקינו מלך העולם, דין האמת. ועל שאר אדם שאינו מצטער כל כך, אומר ברוך דין האמת בלא שם ומלכות. אם נשאר מאביו ממון לירש, מברך גם כן שהחינו. ואם יש לו עוד אחים לחלוק בירשה, אזי במקום ברכת שהחינו מברך הטוב והמטיב
סעיף ז בנה או קנה בית או קנה כלים או מלבושים חשובים, אפלו היו לו כיוצא באלו תחלה, אלא שאלו לא היו שלו מעולם - לאפוקי מכרן וחזר וקנאן והוא שמח בהם, מברך שהחינו. ויש לברך בשעת הקנין או גמר הבנין, אף- על-פי שעדין לא נשתמש בהם, כי אין הברכה אלא על שמחת הלב שהוא שמח בקניתן - רכ"ג
סעיף ח וכשילבש המלבוש, יברך מלביש ערמים. ואף שכבר ברך שחרית מלביש ערמים, חוזר ומברך כשלובשו. אך אם לבשו שחרית, נפטר בברכה זאת. יש אומרים דהקונה כובע, כשמשימו בראשו יברך עוטר ישראל בתפארה, ובאזור יברך אוזר ישראל בגבורה. ויש חולקין, על כן טוב ללבשן פעם הראשונה שחרית ויכון לפטרן בברכות אלו שאומר אותן בסדר הברכות. קנה לו טלית של מצוה, אזי לאחר שעשה בו את הציצית, יברך שהחינו. ואם לא ברך אז, יברך בעטוף הראשון לאחר שברך להתעטף בציצית

יח שבט
סעיף ט קנה כלים שישתמשו בהם הוא ובני ביתו, מברך הטוב והמטיב
סעיף י אם נתנו לו במתנה, מברך הטוב והמטיב, שהיא טובה לו, וגם להנותן טובה, כי אם זה המקבל הוא עני, הרי היא טובה להנותן שזכהו השם יתברך לתן צדקה. ואם המקבל הוא עשיר, שמח הנותן, שזה מקבל ממנו מתנה
סעיף יא על ספרים חדשים שקנה, אינו מברך שהחינו, משום דמצות לאו להנות נתנו
סעיף יב על דבר שאינו חשוב כל כך, כגון חלוק, או מנעלים ואנפלאות, אין לברך, ואפלו אם הוא עני ששמח בהם. ועשיר גדול שקנה כלים חדשים, שראוי לבינוני לשמח בהם, אלא שהוא לעשרו אינם חשובים אצלו כל- כך ואינו שמח בהם, גם כן לא יברך
סעיף יג נוהגין לומר למי שלבש בגד חדש, : תבלה ותחדש. ועל מנעלים או שאר בגדים שנעשו מעורות, אפלו מבהמות וחיות טמאות, ואפלו אם העורות הם תפורים רק תחת הבגד, אין אומרים תבלה ותחדש, כי אם יחדש בגד כזה, צריכין מתחלה להמית בעל חי, וכתיב, ורחמיו על כל מעשיו
סעיף יד פרי שהוא מתחדש משנה לשנה, בפעם הראשונה שהוא אוכלו, יברך שהחינו, ויברך תחלה שהחינו ואחר כך ברכת הפרי. ואם שכח וברך תחלה ברכת הפרי, יכול לברך גם אחר כך שהחינו ולא הוי הפסק. ואם לא ברך באכילה הראשונה, שוב אינו מברך. אם יש לפניו כמה מינים חדשים, די בברכת שהחינו אחת לכלם. שני מינים, אע"פ שהם דומים קצת, כמו דבדבנים מתוקים - קירשן ודבדבנים חמוצים - וויינקסל, ואפלו אינן חלוקין בשמות אלא בטעם, כמו תאנים לבנות ותאנים שחורות, אם ברך שהחינו על מין אחד, כשנזדמן לו אחר כך מין השני, מברך גם עליו שהחינו כי שתי שמחות הן
סעיף טו אם ברך שהחינו על ענבים, יש אומרים, דאין צריך לברך עוד שהחינו על היין החדש, כי שמחה אחת היא, שהיין יוצא מן הענבים, ויש אומרים, דמכל מקום צריך לברך שהחינו גם על היין החדש, משום דיש בו שמחה יתרה מבענבים. ועל כן טוב שאם ברך שהחינו על ענבים, אזי כששותה יין חדש, יברך תחלה שהחינו על איזה מין חדש לפטור גם את היין. אבל אם ברך תחלה שהחינו על היין, לכלי עלמא אינו מברך עוד על ענבים. וכל זה דוקא כשהוא שותה את היין כשהוא תירוש, שהוא נכר שהוא יין חדש. אבל אם אינו שותהו עד שהוא יין, אפלו לא ברך שהחינו על ענבים, אינו מברך עליו שהחינו, משום דאינו נכר בין חדש לישן
סעיף טז אינו מברך שהחינו על הבסר אלא כשהבשילו האשכולות ענבים, וכן בכל פרי אחר גמרו
סעיף יז נוהגין שאין מברכין שהחינו על הירקות ומיני לפתות, מפני שהן מתקימים זמן רב על ידי שמטמינין אותן בקרקע ובחול, וגם הן מצויין וגם אין בהם שמחה כל כך
סעיף יח אין מברכין שהחינו על הריח, משום דמן הריח נהנית הנשמה, והנשמה היא נצחית
סעיף יט עתיד אדם לתן דין וחשבון על כל מה שראתה עינו ולא אכל. ר' אלעזר הוה מצמצם ליה פריטי וקנה לו מכל דבר פעם אחת בשנה ואכל.

יט שבט
סעיף כ הרואה את חברו לאחר שלשים יום - עין סימן שאחר זה סעיף י"ב והוא חביב עליו מאד, ומכל-שכן אדם שהוא גדול ממנו, כגון אביו או רבו, ושמח בראיתו, מברך שהחינו, אע"פ שבתוך הזמן קבל ממנו מכתב. ואם רואהו לאחר שנים עשר חדש, מברך ברוך אתה ה' אלקינו מלך העולם, מחיה המתים, - מפני שנשכח מן הלב, כמו שהמת נשכח לאחר שנים עשר חדש, דכתיב נשכחתי כמת מלב הייתי ככלי אובד. מה כלי מי שאבד אותו ולא מצאו בתוך שנים עשר חדש מתיאש ממנו, אף המת נשכח מן הלב לאחר שנים עשר חדש, ואינו מברך שהחינו. אבל אם קבל ממנו מכתב בתוך הזמן, או ששמע בתוך הזמן משלומו, אינו מברך מחיה המתים, אלא שהחינו. ואין חלוק בין זכרים לנקבות, דאפלו האיש שהוא רואה את אשתו או אמו או אחותו או בתו, וכן האשה שהיא רואה את בעלה או אביה או אחיה או בנה, מברכין כן
סעיף כא חברו שלא ראה אותו מעולם, אלא שעל ידי מכתבים שהריצו מזה לזה נעשו אוהבים, אם רואהו אחר כך, אינו מברך על ראיתו, דכיון שלא התראו מעולם פנים אל פנים, אין האהבה גדולה כל -כך, שיהא שמח בראיתו - רכ"ה. - דין הטוב והמטיב על שנוי יין, כתוב בסימן מ"ט


<< · קיצור שולחן ערוך · ס · >>
סעיף א "הרואה אילני מאכל שמוציאין פרח, מברך ברוך אתה ה' אלקינו מלך העולם, שלא חסר בעולמו כלום וברא בו בריות טובות ואילנות טובים להנות בהם בני אדם. ואינו מברך אלא פעם אחת בכל שנה. ואם אחר מלברך עד שגדלו הפרות, לא יברך עוד. יש אומרים דאם לא ברך בפעם הראשונה שראה את הפרחים, שוב לא יברך"
סעיף ב על הזיקים, והוא כוכב היורה כחץ בארך השמים ממקום למקום, ונמשך אורו כשבט, ועל הכוכב שיש לו זנב ושבט של אורה, ועל רעידת הארץ, ועל רוחות שנשבו בזעף, ועל הברקים, על כל אחת מאלו מברך, ברוך אתה ה' אלקינו מלך העולם עושה מעשה בראשית. - ואינו מברך על הזיקים, כי אם פעם אחת בלילה, אע"פ שראה עוד כוכב אחר רץ. ועל הכוכב שיש לו זנב, כיון שברך עליו, אינו מברך עוד, אלא כשלא ראהו עד לאחר שלשים יום . ועל הרעם, אם שמעו לאחר שעבר הברק מברך, ברוך אתה ה' אלקינו מלך העולם שכחו וגבורתו מלא עולם. ואם ראה את הברק ושמע את הרעם ביחד, מברך רק ברכה אחת, עושה מעשה בראשית. וכן אם ברך על הברק עושה מעשה בראשית, ובתוך כדי דבור להברק נשמע הרעם, אינו צריך לברך עליו, כי נפטר בברכה שעל הברק. אין מברכין על הברק אם על הרעם אלא תוך כדי דבור. אבל אם הפסיק יותר, שוב לא יברך
סעיף ג כל זמן שלא נתפזרו העבים, נפטר בברכה אחת. נתפזרו העבים והשמים נזדככו בין ברק לברק ובין רעם לרעם, צריך לחזור ולברך. והברקים שנראים בלא רעם אלא מחמת החם, אינם כברקים ממש ואין מברכין עליהם
סעיף ד הרואה קשת, מברך, ברוך אתה ה' אלקינו מלך העולם, זוכר הברית ונאמן בבריתו וקים במאמרו. אסור להסתכל הרבה בקשת - רכ"ט
סעיף ה על הימים ועל ההרים הגבוהים המפרסמים בעולם מחמת גבהם, מברך עושה מעשה בראשית

כ שבט
סעיף ו הרואה חמה בתקופתה והיא משמנה ועשרים לשמנה ועשרים שנה, שתקופת ניסן אז בתחלת ליל רביעי, מברכין ביום הרביעי בבקר כשהיא זורחת, ברוך אתה ה' אלקינו מלך העולם, עושה מעשה בראשית. וקדם הברכה יש לומר המזמור, הללויה, הללו את -ה' מן השמים וגו', ואחר כך אומרים הברכה, ואחר כך אל אדון וכו', עד וחיות הקדש, ואחר כך מזמור השמים מספרים כבוד אל וגו', ואחר כך עלינו לשבח וקדיש
סעיף ז לכתחלה יש לברך בבקר מיד בהנץ החמה משום דזריזין מקדימין למצות. וטוב אם אפשר לברך באספת עם, משום דברב עם הדרת מלך. - ויש להכריז ביום שלפניו למען ידעו להתאסף. אם אי אפשר להתאסף תכף בבקר אל יתאחרו בשביל זה, אלא כל אחד יברך מיד כשרואה זריחת השמש, כי ענין זריזין מקדימין דחי לענין ברב עם. ובדיעבד, אם לא ברך בבקר, יכול לברך עד שלש שעות של היום, ובשעת הדחק עד חצות היום. ולכן אם בבקר יש עננים המכסים אותה, ימתין עד קרוב לחצות, אולי תתגלה, ויברך בשם ומלכות. ואם לא נתגלתה, יברך בלא שם ומלכות. - שנת קדוש החמה היתה שנת תרכ"ט. ותהיה אם ירצה השם בשנת תרנ"ז, תרפ"ה, תשי"ג, תשמ"א. יהי רצון שנזכה לאור שבעת ימי בראשית - רכ"ט
סעיף ח מי שעשה לו הקדוש ברוך הוא נס שלא כדרך הטבע, כשרואה את המקום שנעשה לו שם הנס מברך, ברוך אתה ה', אלקינו מלך העולם שעשה לי נס במקום הזה - ועין לקמן סימן ס"א סעיף ג', וגם בנו ובן בנו, אפלו אותם שנולדו קדם שנעשה הנס גם כן מברכין. כיצד מברכין. בנו מברך, שעשה נס לאבי במקום הזה. ואם הם רבים, אומרים לאבינו . בן בנו אומר לאבותי. ואם הם רבים, אומרים לאבותינו. ומי שנעשה לו נסים הרבה, בהגיע לאחד מכל המקומות שנעשה לו נס, צריך להזכיר כל שאר המקומות, ויכלול כלם בברכה אחת ויאמר, שעשה לי נס במקום הזה, ובמקום פלוני. וכן בניו מזכירין כל שאר המקומות - רי"ח
סעיף ט הרואה חכם גדול בתורה מישראל, מברך, ברוך אתה ה' אלקינו מלך העולם שחלק מחכמתו ליראיו, - לפי שישראל הם חלק אלה ודבקים בו, לכן אומר שחלק והרואה חכם גדול בחכמת העולם מאמות העולם, מברך ברוך אתה ה' אלקינו מלך העולם, שנתן מחכמתו לבשר ודם
סעיף י הרואה מלך ממלכי אמות העולם מברך, ברוך אתה ה' אלקינו מלך העולם, שנתן מכבודו לבשר ודם. ואפלו אינו רואה את המלך ממש, אלא שהוא רואה בכבודו ויודע בברור שהמלך הוא שם, יכול לברך ברכה זו. וסומא יברך בלא שם ומלכות. ומצוה להשתדל לראות בכבוד מלכים. ואם ראה אותו פעם אחת, אל יבטל מלמודו לראותו, אלא אם בא אחר כך בחיל יותר ובכבוד גדול יותר
סעיף יא הרואה קברי ישראל, מברך, ברוך אתה ה' אלקינו מלך העולם, אשר יצר אתכם בדין וכו', ועל קברי עובדי כוכבים אומר, בושה אמכם מאד, חפרה יולדתכם, הנה אחרית גוים מדבר ציה וערבה - ירמיהו נ יב
סעיף יב כל ברכות הראיה הנזכרות, אם חזר וראה אותם הדברים בעצמם, אינו חוזר ומברך, אלא אם כן היתה בין ראיה לראיה שלשים יום, דהינו חוץ מיום הראיה הראשונה וחוץ מיום הראיה הזאת, יהיה שלשים יום, אבל אם רואה דבר אחר כזה שראה אז, כגון מלך אחר, וקברים אחרים וכדומה, חוזר ומברך גם בתוך שלשים יום - רכ"ד
סעיף יג הרואה כושי, וגחור, דהינו שהוא אדם הרבה. והלוקן, דהינו שהוא לבן הרבה, והקפח, דהינו שהוא ארך ודק, והננס, והדרקונה, דהינו מי שהוא מלא יבלות. ופתוי הראש, שכל שערותיו דבוקות זו בזו, ואת הפיל ואת הקוף, מברך ברוך אתה ה' אלקינו מלך העולם משנה הבריות. ואינו מברך אלא בפעם הראשונה, שהשנוי עליו גדול מאד

כא שבט
סעיף יד הרואה את החגר, ואת הקטע, דהינו שנקטעו ידיו. ואת הסומא, ומכה שחין, ובהקן, והוא מי שמנמר בנקדות לבנות, אם הם ממעי אמם, מברך בפעם הראשונה, שהוא רואה אותם, משנה הבריות. ואם נשתנו אחר כך והוא מצער עליהם, מברך דין האמת
סעיף טו הרואה אילנות טובות ובריות נאות, אפלו עובד כוכבים - שראה אותו בראיה בעלמא, כי אסור להסתכל בו, או בהמה, מברך ברוך אתה ה' אלקינו מלך העולם, שככה לו בעולמו. ואין מברך עליהם אלא פעם ראשונה ולא יותר, לא עליהם ולא על אחרים, אלא אם כן היו נאים מהם - רכ"ה


<< · קיצור שולחן ערוך · סא · >>
סעיף א ארבעה צריכים להודות. יורדי הים כשיגיעו למחוז חפצם, וכן הולכי מדבריות או בשאר דרך שמחזק שיש בו סכנה, כשיגיעו למחוז חפצם, ובכלל זה גם מי שהיה בסכנה אחרת ונצל הימנה, כגון שנפל עליו כתל או נגחו שור או שבאו עליו לסטים בדרך ושודדי לילה ונצל מהם וכדומה, ומי שהיה חולה שיש בו סכנה, כגון מכה של חלל, או שהיה מוטל במטה שלשה ימים מחמת החלי ונתרפא והולך על בריו. ומי שהיה חבוש בבית האסורים, אפלו רק על עסקי ממון ויצא. וסימנך וכל החיי"ם יודוך סלה, חולה, יסורים, ים, מדבר. מה מברך. ברוך אתה ה' אלקינו מלך העולם, הגומל לחיבים טובות שגמלני כל טוב. והשומעים אומרים, מי שגמלך טוב הוא יגמלך כל טוב סלה
סעיף ב צריך לברך ברכה זאת בפני עשרה, חוץ ממנו, ושנים מהם יהיו תלמידי חכמים שעוסקים בהלכות, שנאמר, וירוממוהו בקהל עם ובמושב זקנים יהללוהו. ואם אינם נמצאים לו תלמידי חכמים, אינו מעכב. ונוהגין לברך כשעולה לתורה, לאחר שברך ברכה אחרונה. ולכתחלה אין לאחרה יותר משלשה ימים. ולכן אם נצל ביום ב', יברך מיד בלא ספר תורה, ולא ימתין עד יום ה'. וכן אם היה אבל, שאינו רשאי לעלות לתורה, לא ימתין אלא יברך מיד. אך יברך מעמד בפני עשרה כמו שכתבתי. ובדיעבד אם אחר יותר משלשה ימים, יכול לברך גם אחר כך - רי"ט
סעיף ג מי שנעשה לו נס, יש לו להפריש לצדקה ממון כפי השגת ידו, ויחלק ללומדי תורה. ויאמר:, הריני נותן מעות אלו לצדקה, ויהי רצון שיהא נחשב כאלו הקרבתי תודה - ועין סדר אמירת קרבן תודה בספר חיי אדם סוף חלק ראשון. וטוב וראוי לו לתקן איזה צרכי רבים בעיר, ובכל שנה ביום הזה יתבודד להודות לה' יתברך שמו ולשמוח ולספר את הנס - סימן רי"ח ובחיי"א
סעיף ד הנכנס להקיז דם, וכן קדם שיאכל או ישתה או יעשה איזה דבר לרפואה, יתפלל קדם תפלה קצרה, ויאמר, : יהי רצון מלפניך ה' אלהינו ואלהי אבותינו, שיהיה לי עסק זה לרפואה, כי רופא חנם אתה. ואם דבר זה שהוא אוכל או שותה לרפואה צריכין לברך עלי - עין לעיל סימן ג' סעיף ח', יאמר תחלה תפלה זאת, ואחר כך יברך - כן נראה לי, שלא להפסיק בין הברכה לאכילה. לאחר שהקיז דם, מברך ואומר,: ברוך אתה ה' אלקינו מלך העולם, רופא חולים
סעיף ה המתעטש אומר לו חברו: אסותא. והוא יאמר לו: ברוך תהיה. ואחר כך אומר, לישועתך קויתי ה', דהמתפלל על חברו, הוא נענה תחלה

כב שבט
סעיף ו המתפלל על מה שעבר, כגון ששמע קול צוחה בעיר, ואומר: יהי רצון שלא יהא קול זה בתוך ביתי. או שהיתה אשתו מעברת ולאחר ארבעים יום מעבורה מתפלל ואומר, : יהי רצון שתלד אשתי זכר,, הרי זו תפלת שוא, כי מה שהיה היה. אבל בתוך ארבעים יום מועילה תפלה ויכול להתפלל. ולאחר ארבעים יום יכול להתפלל, שיהא הולד זרע של קימא, טוב לשמים וטוב לבריות
סעיף ז הנכנס למד את גרנו וכיוצא בו יתפלל ויאמר, יהי רצון מלפניך ה' אלהי שתשלח ברכה בכרי הזה. התחיל למד, אומר, ברוך השולח ברכה בכרי הזה - ואומר בלא שם ומלכות. מדד ואחר כך התפלל, הרי זו תפלת שוא, שאין הברכה מצויה אלא בדבר הנעלם מן העין - ר"ל
סעיף ח מי שנעשה בנו בר מצוה, כשעולה לתורה בפעם הראשונה, לאחר שברך ברכה אחרונה על ספר התורה, מברך האב ואומר, ברוך אתה ה' אלקינו מלך העולם, אשר פטרני מענשו של זה - עי' בספר חיי"א. ומצוה על האדם לעשות סעודה ביום שנעשה בנו בר-מצוה, דהינו ביום שנכנס לשנת הארבע עשרה. ואם הנער דורש, הוי סעודת מצוה אפלו אינה באותו יום - רכה
סעיף ט אם היתה עצירת גשמים, אפלו במדינותינו שהגשמים תדירים ואינן נעצרין כל כך, אם ארע שנעצרו כל כך עד שהיה העולם בצער, אזי כשירדו הגשמים, אם ירדו כל כך ורבו על הארץ שמעלים אבעבועות מן המטר והולכין זה לקראת זה, צריכין לברך עליהם
סעיף י מה מברך. אם אין לו שדה, אומר, : מודים אנחנו לך ה' אלהינו, על כל טפה וטפה שהורדת לנו, ואלו פינו מלא שירה כים וכו' - כמו שהוא בברכת נשמת עד ויקדישו וימליכו את שמך מלכנו. ברוך אתה ה', אל רב ההודאות ותשבחות. ואם יש לו שדה בשתפות עם ישראל אחר, מברך הטוב והמטיב. ואם אין לו שתף ישראל בשדה, אע"פ שיש לו אשה ובנים, מברך שהחינו. ברכת הטוב והמטיב וברכת שהחינו, מברך אע"פ שאינו רואה את הגשמים, אלא שהוא שומע שיורדים גשמים. אבל ברכת מודים אנחנו, אינו אומר אלא מי שהוא רואה את הגשמים


סימן הקודם - לתוכן העניינים – סימן הבא
הלכות משא ומתן ובו יח' סעיפים.
תוכן עניינים
1 (א)
2 (ב)
3 (ג)
4 (ד)
5 (ה)
6 (ו)
7 (ז)
8 (ח)
9 (ט)
10 (י)
11 (יא)
12 (יב)
13 (יג)
14 (יד)
15 (טו)
16 (טז)
17 (יז)
18 (יח)
(א)[עריכה]
צריך ליזהר מאד שלא להונות את חבירו, וכל המאנה את חבירו, בין שהמוכר מאנה את הלוקח, בין שהלוקח מאנה את המוכר עובר בלאו, שנאמר וכי תמכרו ממכר לעמיתך או קנה מיד עמיתך אל תונו איש את אחיו. והיא השאלה הראשונה ששואלין את האדם בשעה שמכניסין אותו לדין, נשאת ונתת באמונה.
(ב)[עריכה]
כשם שיש איסור אונאה במשא ומתן, כך יש איסור אונאה בשכירות ובקבלנות ובחילוף מטבע.
(ג)[עריכה]
הנושא ונותן באמונה אינו חושש לאונאה. כיצד, חפץ זה בכך וכך לקחתיו, כך אני רוצה להשתכר בו, אף על פי שהוא נתאנה בלקיחתו, וכל המתאנה אינו רשאי להונות אחרים בשביל זה מכל מקום זה מותר, שהרי זה כמפרש שלא יסמוך על שווי המקח אלא על הדמים שנתן הוא בעדו.
(ד)[עריכה]
מי שיש לו איזה דבר למכור אסור לו ליפותו כדי לרמות בו, כגון להשקות בהמה מי סובין שמנפחים וזוקפין שערותיה כדי שתראה שמנה, או לצבוע כלים ישנים כדי שיתראו כחדשים, וכל כיוצא בזה.
(ה)[עריכה]
וכן אסור לערב מעט פירות רעים בהרבה פירות יפים כדי למכרם בחזקת יפים, או לערב משקה רעה ביפה, ואם היה טעמו ניכר מותר לערב, כי הלוקח ירגיש.
(ו)[עריכה]
מותר לחנוני לחלק קליות ואגוזים לתינוקות, כדי להרגילם שיקנו ממנו, וכן יכול למכור בזול יותר מהשער כדי שיקנו ממנו ואין בני השוק יכולין לעכב עליו.
(ז)[עריכה]
המודד או שוקל חסר לחברו, או אפילו לעובד כוכבים, עובר בלאו, שנאמר לא תעשו עול, במדה במשקל ובמשורה, ועונש המדות והמשקלות קשה מאד, שאי אפשר למודד או לשוקל שקר לשוב בתשובה הגונה, שאינו יודע מה ולמי ישיב, ואף שיעשה צרכי רבים אין זאת תשובה הגונה.
(ח)[עריכה]
כתיב לא יהיה לך בכיסך אבן ואבן גדולה וקטנה, לא יהיה לך בביתך איפה ואיפה גדולה וקטנה, אבן שלמה וצדק יהיה לך איפה שלמה וצדק יהיה לך וגו' ותיבת "בכיסך" וכן תיבת "בביתך" נראין לכאורה כמיותרין, ודרשו רבותינו זכרונם לברכה לא יהיה לך בכיסך ממון, מה טעם, משום אבן ואבן. לא יהיה לך בביתך צרכיך, מה טעם, משום איפה ואיפה. אבל אבן שלמה וצדק אם יהיה בביתך יהיה לך ממון. וכן איפה שלמה וצדק אם יהיו בביתך יהיו לך צרכיך. עוד אמרו רבותינו זכרונם לברכה מה יעשה אדם ויתעשר, ישא ויתן באמונה, ויבקש רחמים ממי שהעושר שלו, שנאמר לי הכסף ולי הזהב.
(ט)[עריכה]
צריך למדוד ולשקול בעין יפה, שיהיה עודף על המדה, שנאמר איפה שלמה וצדק יהיה לך, מה תלמוד לומר "וצדק" אמרה תורה צדק משלך ותן לו.
(י)[עריכה]
צריך למדוד כמנהג המדינה ולא ישנה כלל, מקום שנהגו לגדוש לא ימחוק אפילו ברצון הלוקח שפיחת לו מדמים, ומקום שנהגו למחוק לא יגדוש אפילו ברצון המוכר שמוסיף לו דמים, כי התורה הקפידה על עוות המדות, פן תצא תקלה על ידי זה שיראה הרואה שמודדין כך וידמה לו שכך היא מידת העיר וימדוד כן לאחר שאינו יודע גם כן את המנהג ויטעהו.
(יא)[עריכה]
חייבים ראשי הקהלה להעמיד ממונים שיהיו מחזרים על החניות, וכל מי שנמצא אתו מדה חסרה או משקל חסר או מאזנים מקולקלים רשאים להכותו ולקנסו כנראה בעיניהם.
(יב)[עריכה]
אסור לאדם להשהות מדה חסרה בביתו או בחנותו, אף על פי שאינו מודד בה, ואם שוהה עובר בלאו, שנאמר לא יהיה לך בכיסך אבן ואבן גדולה וקטנה, לא יהיה לך בביתך איפה ואיפה גדולה וקטנה. ואפילו לעשות את המדה עביט למי רגלים אסור, שמא יבא מי שאינו יודע וימדוד בה. ואם יש מנהג בעיר שאין מודדין אלא במדה הרשומה ברושם הידוע, וזו אינה רשומה, מותר להשהותה.
(יג)[עריכה]
המחזר אחר דבר לקנותו או לשכר, בין קרקע בין מטלטלים בין מעובד כוכבים בין מישראל וכבר השוו על הדמים, וקודם שגמרו את הקנין בא אחר וקנאו או שכרו נקרא רשע. אבל אם עדיין לא השוו על הדמים, אלא שהמוכר רוצה בכך והקונה רוצה בפחות מותר לאחר לקנותו. ואסור להשיג גבול רעהו בשכירות בתים וכדומה מעובד כוכבים.
(יד)[עריכה]
הנותן מעות לחברו לקנות לו קרקע או מטלטלין, והלך השליח וקנה את החפץ במעותיו בשביל עצמו הרי זה רמאי. ואם קנאו ממעות של המשלח, מחויב ליתנו לו אף על פי שקנאו לעצמו.
(טו)[עריכה]
מי שנתן אפילו רק מקצת דמים על המקח, או שרשם על המקח סימן בפני המוכר, או שאמר לו המוכר: רשום מקחך אף על פי שהוא בענין שלא קנה בזה, מכל מקום כל החוזר בו בין הלוקח בין המוכר לא עשה מעשה ישראל, וחייב לקבל "מי שפרע", דהיינו שאוררין בבית דין ואומרים: מי שפרע מאנשי דור המבול, ומאנשי דור הפלגה, ומאנשי סדום ועמורה, וממצרים שטבעו בים, הוא יפרע ממי שאינו עומד בדיבורו.
(טז)[עריכה]
וראוי לו לאדם לעמוד בדיבורו, שאפילו לא נתן עדיין מעות, ולא רשם את הדבר ולא נגמר הקנין, אם השוו על המחיר, אין לשום אחד מהם לחזור. ומי שחוזר בין הלוקח ובין המוכר הרי זה ממחוסרי אמנה, ואין רוח חכמים נוחה הימנו, כי ראוי לאיש ישראל לעמוד בדיבורו, כמו שנאמר שארית ישראל לא יעשו עולה ולא ידברו כזב. וירא שמים יש לו לקיים אפילו מחשבת לבו, שאם חשב וגמר בלבו למכור לו בסכום זה, והלה לא ידע ממחשבתו, והוסיף לו על סכום זה, לא יקח ממנו כי אם סכום זה שגמר בלבו, לקיים מה שנאמר ודובר אמת בלבבו. וכן הלוקח שגמר בלבו לקנות בסכום כך וכך, אין לו לחזור בו, וכן כל היוצא בזה בשאר דברים שבין אדם לחברו, יש לו לקיים מחשבות לבו, אם גמר בלבו לעשות איזה טובה ויש בידו לעשותה, אבל צרכי עצמו כל שאין בהם סרך מצוה, אין צריך לקיים אפילו מוצא שפתיו.
(יז)[עריכה]
וכן מי שאומר לחברו ליתן לו איזה מתנה קטנה, שזה סמך דעתו שבודאי יתן לו, אם חזר ולא נתן לו הרי זה ממחוסרי אמנה, אבל מתנה מרובה אין בה חסרון אמנה, שהרי זה לא סמך דעתו על זה. ומכל מקום בשעה שהוא אומר ליתן לו צריך להיות בדעה גמורה, ולא יהא בדעתו לשנות, כי לדבר אחד בפה ואחד בלב אסור מן התורה, שנאמר איפת צדק והין צדק יהיה לכם. מה תלמוד לומר "הין צדק" והלא הין בכלל איפה היא, אלא שיהא "הן" שלך "ולאו" שלך צדק, וכל זאת לעשיר, אבל האומר ליתן לעני, בין מתנה מועטת בין מתנה מרובה אינו יכול לחזור בו מן הדין, מפני שנעשה כמו נדר, ואפילו גמר בלבו ליתן צריך לקיים מחשבתו.
(יח)[עריכה]
הרוצה למכור קרקע או בית, ובאו שנים כל אחד אומר: אני אקח בדמים אלו, ואין אחד מהם בעל המצר, אם היה אחד מהם מיושבי עירו והשני מעיר אחרת, בן עירו קודם, היו שניהם מיושבי עירו ואחד מהם שכנו, שכנו קודם. ואם השני הוא חברו הרגיל עמו ושכנו אינו רגיל עמו כלל, חברו קודם. היה אחד מהם חברו ואחד מהם קרובו, חברו קודם, שנאמר טוב שכן קרוב מאח רחוק, אבל לשאר כל אדם קרובו קודם, חוץ מתלמיד חכם שקודם ואפילו לשכנו וחברו הרגיל אצלו. אבל אם היה אחד מהם בעל המצר, הוא קודם לכולם, ואפילו לאחר שמכרו לאחר, יכול בעל המצר ליתן את הדמים להלוקח ולסלק אותו, ואפילו הלוקח הוא תלמיד חכם ושכן וקרוב למוכר, והמצרן הוא עם הארץ ורחוק מן המוכר, המצרן קודם ומסלק את הלוקח. וכל הקדימות אלו מצות חכמים הם, לקיים מה שנאמר ועשית הישר והטוב בעיני ה'.


סימן הקודם - לתוכן העניינים – סימן הבא
אסור להונות בדברים ולגנוב דעת הבריות ובו ה' סעיפים.
תוכן עניינים
1 (א)
2 (ב)
3 (ג)
4 (ד)
5 (ה)
(א)[עריכה]
כשם שאונאה אסורה במקח וממכר, כך אסורה אונאה בדברים, שנאמר ולא תונו איש את עמיתו ויראת מאלהיך, זו אונאת דברים. וגדולה אונאת דברים מאונאת ממון, שזה ניתן להשבון וזה לא ניתן להשבון, זה בממונו וזה בגופו, והצועק על אונאת דברים נענה מיד, וצריך ליזהר ביותר מאונאת אשתו, שלא לצערה בדברים, לפי שהאשה רכה בטבע, ועל צער מעט היא בוכה, והשם יתברך מקפיד על הדמעות, ושערי דמעות לא ננעלו.
(ב)[עריכה]
כיצד הוא אונאת דברים, לא יאמר לחברו, בכמה אתה רוצה ליתן חפץ זה, והוא אינו רוצה לקנותו. היה אחד מבקש לקנות תבואה, לא יאמר לו, לך אצל פלוני, והוא יודע שאין לו למכור, אם היה חברו בעל תשובה לא יאמרו לו, זכור מעשיך הראשונים. אם באו יסורים על חברו רחמנא ליצלן לא יאמר לו כדרך שאמרו חברי איוב לאיוב, הלא יראתך כסלתך זכר נא מי הוא נקי אבד (והם כמו שאמרו לו כן, מפני שהיה מעוות דברים כלפי השגחת השם יתברך ומדותיו). אם שאלו מאתו איזה דבר חכמה, לא יאמר למי שאינו יודע אותה חכמה, מה אתה תשיב בדבר הזה, וכן כל כיוצא בדברים אלו שהם צער הלב
(ג)[עריכה]
מי שיש לו כינוי לגנאי, אף על פי שהוא רגיל באותו כינוי, ואינו מתבייש בו, אם זה כוונתו לביישו, אסור לקרותו בכינוי זה משום אונאת דברים.
(ד)[עריכה]
אסור לגנוב דעת הבריות (פירוש לרמות בדברים, אף על פי שאין בו חסרון ממון), אפילו דעת עובד כוכבים, לכן אסור למכור לו בשר נבלה בחזקת שחוטה. אם מוכר איזה דבר שיש בו מום אף על פי שהדבר שוה כמו שהוא מוכרו לו, מכל מקום צריך להודיע להלוקח את המום (ובמתנה ליכא משום גניבת דעת).
(ה)[עריכה]
לא יבקש מחבירו שיאכל אצלו כשהוא יודע שלא יאכל. לא יתן לו מתנה כשהוא יודע שלא יקבל. וכן כל כיוצא בזה שהוא אחד בפה ואחד בלב, יראה לחברו שהוא מכבדו, ואין כוונתו שלמה אסור אלא יהא תמיד פיו ולבו שוים, וינהוג בשפת אמת ורוח נכון ולב טהור.


סימן הקודם - לתוכן העניינים – סימן הבא
שלא לעשות סחורה בדבר האסור ובו ד' סעיפים.
תוכן עניינים
1 (א)
2 (ב)
3 (ג)
4 (ד)
(א)[עריכה]
כל דבר שאסור מן התורה באכילה, אף על פי שמותר בהנאה, אם הוא דבר המיוחד למאכל, אסור לעשות בו סחורה או להלוותו עליו, ואפילו לקנותו להאכילו לפועלו אינו יהודי אסור. אבל דבר שאינו עומד לאכילה, כגון סוסים וחמורים מותר לעשות בהם סחורה, וחלב גם כן מותר בסחורה, שהרי נאמר בו יעשה לכל מלאכה.
(ב)[עריכה]
אם נזדמן לאדם באקראי דבר אסור, כגון שצד דגים ועלה במצודתו דג טמא, וכן מי שנזדמנה לו נבלה וטרפה בביתו, מותר למכרם כיון שלא נתכוין לכך, וצריך למכרו מיד ולא ימתין עד שתהא שמנה אצלו. ויכול למכרם גם על ידי שליח אף על פי שהשליח ירויח בו, אבל לא שיקנה השליח לחלוטין, דאם כן הוי אצלו סחורה.
(ג)[עריכה]
וכן מותר לגבות בחובו דברים טמאים וימכרם מיד, דאסור להשהותן כדי להשתכר בהם, אבל מותר להשהותן בכדי שלא יפסיד מן הקרן.
(ד)[עריכה]
דבר שאין איסורו אלא מדרבנן, כגון גבינות של נכרי מותר לעשות בהן סחורה.


סימן הקודם - לתוכן העניינים – סימן הבא
הלכות ריבית ובו ל' סעיפים.
תוכן עניינים
1 (א)
2 (ב)
3 (ג)
4 (ד)
5 (ה)
6 (ו)
7 (ז)
8 (ח)
9 (ט)
10 (י)
11 (יא)
12 (יב)
13 (יג)
14 (יד)
15 (טו)
16 (טז)
17 (יז)
18 (יח)
19 (יט)
20 (כ)
21 (כא)
22 (כב)
23 (כג)
24 (כד)
25 (כה)
26 (כו)
27 (כז)
28 (כח)
29 (כט)
30 (ל)
(א)[עריכה]
לפי שנפשו של אדם בטבעו חומד ומתאוה אל הממון, וקרוב יותר שיהא אדם נכשל באיסור ריבית מבשאר איסורין שבממון. כי בגזל ואונאה וכדומה הרי זה משגיח על עצמו שלא יהא נגזל ושלא יתאנה. וגם זה שהוא רוצה לגזול או להונות את חברו, לפעמים הוא נמנע מחמת בושה או מחמת יראה, מה שאין כן ברבית, כי הלוה נותן לו ברצונו הטוב והוא שמח, כי מצא מקום ללוות על כל פנים ברבית, וגם המלוה חושב בדעתו כי הרי הוא עושה טובה גדולה עם הלוה, שיוכל להרויח בממון זה כפלי כפלים יותר מן הריבית, ולכן נקל מאוד שיהא אדם נתפתה חס ושלום מן היצר הרע להיות נכשל באיסור זה. על כן החמירה תורתנו הקדושה מאד באיסור זה והרבה לאוין נאמרו בו, המלוה עובר בששה לאוין, ולא יקום בתחיית המתים, שנאמר בנשך נתן ותרבית לקח וחיה לא יחיה, הלוה עובר בשלשה לאוין, הסופר והעדים והערב עוברים כל אחד בלאו אחד, וכן הסרסור שהיה ביניהם או שסייע לאחד מהם כגון שהורה מקום להלוה ללוות, או שהורה מקום להמלוה להלוות גם כן עובר בלאו אחד.
(ב)[עריכה]
מי שנכשל ולקח ריבית מחויב להחזירו (מלבד ריבית מוקדמת ורבית מאוחרת דלקמן סעיף ו').
(ג)[עריכה]
אפילו לא פסק עמו את הריבית בשעת הלואה, אלא שהלוה לו בחנם עד זמן פלוני או שמכר לו איזה סחורה בהקפה עד זמן פלוני, או שחייב לו בענין אחר לשלם לו, יהיה מאיזה ענין שיהיה, ובהגיע זמן הפרעון פוסק לו איזה דבר, בשביל שירחיב לו את הזמן, גם זאת היא ריבית.
(ד)[עריכה]
אפילו אם הלוה נותן לו יותר מדעתו בשעת הפרעון, שלא התנה עמו ואינו אומר שנותנו לו בשביל ריבית גם כן אסור.
(ה)[עריכה]
אפילו אומר לו הלוה בשעת נתינת הריבית שהוא נותנו לו במתנה, גם כן אסור לקבלו ממנו. אבל אם כבר לקח ממנו ריבית והמלוה עושה תשובה, ורוצה להחזירו להלוה והוא מוחל לו מותר.
(ו)[עריכה]
אסור להקדים את הריבית או לאחר אותו. כיצד, היה ראובן רוצה ללוות משמעון מעות ומקדים ושולח לו מתנה ופירש לו בשביל שילוהו, או שהיה מתנה מרובה, דמסתמא הוי כאלו פירש לו שהיא בשביל שילוהו, זהו ריבית מוקדמת. לוה ממנו והחזיר לו מעותיו, והיה שולח לו מתנה בשביל מעותיו שהיו בטלות אצלו, זהו רבית מאוחרת.
(ז)[עריכה]
אם אחד מלוה מעותיו לחברו על זמן מה, כדי שיחזור זה וילוהו פעם אחרת סך יותר לזמן כזה, או סך כזה לזמן ארוך יותר, זה רבית גמור. ואם מלוה לו על מנת שילוה לו פעם אחרת סך כזה לזמן כזה, יש אומרים שגם כן אסור ויש אומרים דמותר ויש להחמיר. אך אם לא התנו כן אלא שהוא מלוה לו ברצונו פעם אחרת, אף על פי שאינו עושה כן אלא מחמת שזה גם כן כבר הלוהו, בזה יש להקל.
(ח)[עריכה]
צריך המלוה ליזהר שלא ליהנות מן הלוה שלא מדעתו כל זמן שמעותיו בידו אפילו בדבר שהיה עושה לו אף אם לא הלוהו, שכיון שנהנה שלא ברשותו, נראה שסומך עליו שבשביל מעותיו שבידו ימחול לו, אבל אם נהנה ממנו מדעתו, מותר בדבר שהיה עושה לו אף אם לא הלוהו, ובלבד שלא יהא דבר של פרהסיא.
(ט)[עריכה]
אם לא היה הלוה רגיל להקדים להמלוה שלום בפעם אחרת, אסור להקדים לו, ואסור לכבדו באיזה כיבוד בבית הכנסת או מקום אחר אם לא היה רגיל כן גם בפעם אחרת, וכן שאר ריבית דברים בעלמא אסור, שנאמר נשך כל דבר אשר ישך אפילו דיבור אסור. וכן המלוה מוזהר על רבית דברים, כגון אם אומר להלוה, הודיעני אם יבא פלוני ממקום פלוני, אף על פי שאינו מטריחו אלא באמירה בעלמא, אם לא היה רגיל עמו בזה קודם לכן ועתה סומך על הלואתו לצוות עליו, מפני שהוא נכנע לו הרי זה ריבית. ואם תאמר והא כתיב עבד לוה לאיש מלוה, זהו אינו אלא לענין אם נפל ביניהם דין ודברים, ואומר המלוה נלך לבית דין הגדול לדון שם והלוה אומר לדון כאן, מחויב הלוה לילך כמו שרוצה המלוה, והמלוה אינו מחויב ללכת לבית דין הגדול שבמקום אחר, משום שנאמר עבד לוה לאיש מלוה.
(י)[עריכה]
אפילו טובת הנאה שאינו ממון, אסור להמלוה ליהנות מן הלוה, כגון שאם המלוה הוא בעל מלאכה והלוה הזה אין דרכו ליתן לו מלאכה בפעם אחרת, רק עתה מחמת שהלוהו רוצה לתת לו מלאכתו אסור.
(יא)[עריכה]
אסור להלוות לאחד סאה תבואה שיחזור לו אחר כך סאה תבואה אפילו מין במינה, כי שמא תתייקר בנתיים התבואה ונמצא זה מחזיר יותר ממה שלוה, אך יעשנו דמים, שאם תתייקר התבואה לא יתן לו רק הדמים. ואם יש ללוה אפילו רק מעט ממין זה, מותר ללוות אפילו כמה כורין. וכן אם יש לו לאותו מין שער קבוע בשוק, מותר ללוות אף על פי שאין ללוה כלום מזה המין, וכל זה מין במינו, אבל מין בשאינו מינו, כגון להלוות סאה חיטין בסאה דוחן אסור בכל ענין, אף על פי שהן בשער אחד ויש לו דוחן. ובדבר קטן שאין הדרך להקפיד ביוקרא וזולא, מותר בכל ענין, ולכן מותרת אשה להלוות ככר לחם לחברתה.
(יב)[עריכה]
המלוה מעות על משכון בית או שדה, או מקום בבית הכנסת, והמלוה יקח את הפירות מהמשכון, צריך להיות בנכייתא, דהיינו שינכה לו מן החוב דבר קצוב לכל שנה, שזהו, יהיה השכירות שנותן המלוה, ואפילו השכירות שוה יותר ממה שקצבו ביניהם מותר, אבל לא יחזיר המלוה וישכירו להלוה עצמו. ועוד יש בענין משכנתא הרבה חילוקי דינים ואין לעשות כי אם על פי שאלת חכם.
(יג)[עריכה]
דבר שיש לו שער ידוע, אסור למכרו ביותר מן השער, מפני שממתין לו את המעות, אבל דבר שאין לו שער ידוע אף על פי שאם היה נותן לו עתה את המעות, היה נותנו לו בפחות, ובשביל שהוא ממתין את המעות מוכר לו קצת ביותר, מותר. ובלבד שלא יעלהו הרבה (דהיינו שתות או יותר) עד שניכר לכל שבשביל המתנת המעות הוא מעלהו. וגם אם לא מעלהו הרבה, אלא שהוא מפרש ואומר, אם תתן לי מיד את המעות הרי לך בעשרה ואם בהקפה תתן לי אחד עשר, אסור. וכן אם הקונה קונה את הסחורה ביוקר כדי למכרה מיד ולהפסיד, בשביל שיהיה המעות בידו איזה זמן גם כן אסור.
(יד)[עריכה]
מי שיש שטר חוב על חברו, מותר למכרו לאחר בפחות, ואפילו קודם זמן הפרעון, ויכתוב המוכר להלוקח, אני מוכר לך שטר זה, וקני לך איהו וכל שעבודיה, וצריך שיהא האחריות על הלוקח. רק אחריות שבא מחמת המוכר, כגון שהשטר פרוע וכדומה יכול להיות על המוכר. וכשם שיכול למכור את השטר לאחר בפחות, כמו כן יכול למכרו גם להלוה בעצמו.
(טו)[עריכה]
ובאופן זה יכולין להועיל, כגון ראובן שצריך למעות בניסן, הולך אצל שמעון, ושמעון נותן לו שטר חוב על עצמו שהוא חייב לפרוע לו מאה זהובים בחדש תשרי, (וכנגד זה נותן גם ראובן שטר חוב כזה לשמעון, שהוא חייב לפרוע לו מאה זהובים בתשרי, כדי שיהא שמעון בטוח), והולך ראובן ומוכר את השטר חוב שיש לו על שמעון ללוי עתה בניסן בעד תשעים זהובים (ומכל שכן שאם יש לשמעון שטר חוב על יהודה, אשר זמן הפרעון הוא לאחר זמן, שהוא יכול למכרו לראובן בהקפה עד הזמן, וראובן יתן לו שטר חוב על זאת, ושוב ימכור ראובן את השטר חוב הזה בעד כמה שיוכל), אבל אם ראובן יכתוב שטר חוב על עצמו למכרו לשמעון, אפילו על ידי שליח, אסור.
(טז)[עריכה]
אסור לקנות תבואה או שאר דבר בהקדמת מעות, ושיתן לו את התבואה לאחר זמן, דחיישינן שמא בנתיים תתייקר התבואה אחר כך בזמן שיתן לו את התבואה, נמצא הלוקח נוטל יותר משיעור מעותיו בשביל שהקדים את המעות. אבל אם יש להמוכר גם עתה כל התבואה שהוא מוכר, אף על פי שלא יתננה להלוקח עד לאחר זמן מותר, כי מה שיש להאדם יכול למכור אפילו בזול הרבה כרצונו. ואפילו התבואה לא נגמרה עדיין לגמרי כראוי, אלא שצריכה עוד מלאכה אחת או שתי מלאכות, נחשב כאלו היא גמורה ומותר, אבל אם מחוסרת עוד שלש מלאכות אסור.
(יז)[עריכה]
ואם הוקבע השער לתבואה, יכול לקנות בהקדמת מעות כפי השער, אף על פי שאין להמוכר כלום, שהרי אפילו תתייקר אחר כך התבואה, אין הלוקח מרויח במה שהקדים את המעות, כיון שהיה יכול לקנות אז תבואה במעותיו בשער זה. ומאחר שפסק בהיתר אף על פי שנתיקרה אחר כך התבואה בשעת הפרעון, ואינו רוצה לתת לו את התבואה שפסק עליה, יכול לשומה על סחורה אחרת שיתן לו, או שיתן לו מעות כשווי של עתה.
(יח)[עריכה]
מי שיש לו סחורה שנמכרת כאן בזול ובמקום אחר ביוקר, ואמר לו חברו, תנה לי סחורה זאת ואוליכנה למקום היוקר, ואמכרנה שם, ואעשה צרכי במעות עד זמן פלוני, ואפרענה לך כפי מה שהיה שוה שם לאחר נכיון ההוצאה שעלו על הסחורה, אם האחריות בהליכה היה על הלוקח אסור, ואם האחריות על המוכר מותר, והוא שיתן להלוקח איזה דבר בשביל טורחו.
(יט)[עריכה]
מותר להלוות לחברו מאה דינרין שיקנה בהם סחורה על היריד, ובשובם לביתם יתן לו הלוה מאה ועשרים דינרין בעדה, ובלבד שיקבל המלוה את הסחורה ויוליכנה לביתו ויהיה אחריות הדרך על המלוה, דהוי כמו שיש לו חלק בריוח הסחורה הואיל ומקבל עליו אחריות.
(כ)[עריכה]
ראובן שהולך למקום שקונים סחורה בזול, יכול שמעון לומר לו, הבא לי סחורה משם ואני אתן לך ריוח כך וכך, ובלבד שתהא אחריות הסחורה על ראובן עד שהוא מוסרה לשמעון.
(כא)[עריכה]
מותר להרבות שכר הקרקע. כיצד, השכיר לו את החצר ואמר לו קודם שהחזיק בו, אם תתן לי את השכירות מיד, הרי הוא לך בעשרה זהובים לשנה, ואם תשלם לי בכל חדש תתן לי בעד כל חדש זהוב אחד, מותר. והטעם בזה, משום דמצד הדין שכירות אינה משתלמת אלא לבסוף, הלכך כאשר לוקח ממנו זהוב בכל חודש דהוי ליה שנים עשר זהובים, אין זאת שכר המתנת המעות, שהרי אינו מחויב לשלם לו במוקדם, ומה שאמר לו אם תתן לי מיד הרי היא לך בעשרה, אז היה מוחל לו שני זהובים, לפי שמקדים לו לשלם קודם זמן הפרעון, וזאת מותר.
(כב)[עריכה]
ודוקא בשכירות קרקע מותר להרבות בענין זה, מפני שהקרקע נקנית לו מיד, אבל להרבות בשכירות פועל אסור בענין זה. דהיינו שאם שוכר את האדם שיעשה לו מלאכתו לאחר זמן, ומקדים לו שכרו היום קודם שנכנס למלאכה, ובשביל זה יעשה לו את המלאכה בפחות מן הראוי, זאת אסור, דכיון דהפועל אינו משתעבד מהשתא הוי ליה כמו הלואה, אך אם הפועל נכנס למלאכתו מיד, אף על פי שלא יגמור את המלאכה עד לאחר ימים הרבה, מותר להקדים לו שכרו בשביל שיעשה בזול, דכיון שיתחיל מיד במלאכה הוי ליה שכירות ולא הלואה.
(כג)[עריכה]
מותר להרבות בנדונית חתנים, כגון שפסק נדוניא לבתו, והתנה עם חתנו שכל שנה שיניח אצלו את הנדוניא, יתן לו כך וכך שכר מותר, שאין זה אלא כמוסיף לו נדוניא, וכאלו אמר לו, אני נותן לך מתנה כך וכך לזמן פלוני, ואם לא אתן לך לזמן פלוני, עוד אני מוסיף לך כך וכך, דמותר. ודוקא כשהתנו כן מיד בשעת כתיבת התנאים דכיון דעד עתה לא היה עליו שום חיוב, אם כן הכל הוא חיוב אחד, אבל אם בשעת כתיבת התנאים, נתחייב בסתם סך נדוניא, ובשעת החתונה רוצים להתפשר לתת לו דבר מה בשביל הרחבת הזמן אסור, וצריכין לעשות בדרך היתר.
(כד)[עריכה]
ישראל שלוה מעובד כוכבים בריבית וישראל אחר יהיה ערב, אם הוא בענין שאין העובד כוכבים יכול לתבוע תחלה אלא את הלוה, ואך כשלא יהיה אפשר לגבות מן הלוה אז יכול לתבוע מן הערב מותר, אבל אם הוא בענין שהעובד כוכבים יכול לתבוע תחלה את הערב, אם כן הוי כאלו הערב לוה מן העובד כוכבים והלוה לישראל הלוה ואסור. וכן עובד כוכבים שלוה מישראל בריבית, וישראל אחר הוא ערב, אם הוא בענין שאין המלוה יכול לתבוע תחלה אלא את העובד כוכבים הלוה, ואך כאשר לא ימצא אצל העובד כוכבים הלוה אז יגבה מן הערב מותר, אבל אם הוא בענין שיכול לתבוע תחלה גם את הערב, אם כן הערב הוא כמו לוה ואסור. ואם הישראל ערב רק בעד הקרן ולא בעד הריבית מותר.
(כה)[עריכה]
עובד כוכבים שאמר לישראל, לוה בשבילי מעות בריבית מישראל על משכון זה, או אפילו אינו נותן לו משכון אלא שטר חוב, והמלוה סומך את עצמו רק על המשכון, או על השטר של עובד כוכבים ועל השליח אין שום אחריות מותר, ואפילו אם הישראל השליח מביא את הריבית להמלוה מותר לקבלו, ובלבד שהמלוה יגמור זאת בדעתו, שכל אחריות המשכון והמעות בין בהבאה בין בחזרה הכל על אחריותו, ועל השליח לא יהיה שום אחריות.
(כו)[עריכה]
וכן ישראל שנתן משכון או שטר חוב לישראל חברו, שילוה בשבילו על זה מעות בריבית מעובד כוכבים, אם העובד כוכבים אינו סומך רק על המשכון או על השטר, ועל השליח אין שום אחריות מותר. וכן אם הישראל הלוה תחלה לישראל חברו על משכון, ואחר כך אמר להמלוה, לוה מעות מעובד כוכבים בריבית על משכון זה, ועלי לשלם הקרן והריבית, אם העובד כוכבים סומך עצמו על המשכון לבד מותר.
(כז)[עריכה]
ישראל שהלוה לעובד כוכבים על משכון בריבית כך וכך לחדש, ואחר כך בא הישראל לחברו שהוא ילוה לו את המעות על משכון זה, ושהוא יטול את הריבית שיעלו מהיום עד הפרעון מותר. אבל אם הישראל הראשון כבר זקף את הקרן עם הריבית לכל זמן ההלואה הרי הכל היא כקרן של ישראל, ואסור ללוות על משכון זה מישראל חברו בריבית, דהוי כאלו נתן את הריבית מכיסו.
(כח)[עריכה]
מעותיו של ישראל מופקדים ביד עובד כוכבים, והלוה אותם לישראל בריבית, אם היו באחריות העובד כוכבים שאם יאבד החוב יתחייב הוא לשלם במעותיו מותר, ואם אינו באחריות העובד כוכבים אסור. ולכן במקום שיש קבוצות מעות (קופות חסכון) וכדומה שיש לישראל חלקים (מניות) שמה וישראלים לוים משם בריבית, אף על פי שהממונים המה עובדי כוכבים, מכל מקום נראה לי דאיסור גמור הוא. ולכן אסור ליתן לשם מעות (כי שמא ילוה ישראל שאינו הגון) וכן אסור ללוות משם, כי שמא נתן לשם ישראל שאינו הגון.
(כט)[עריכה]
שותפין שצריכין ללוות מעות בריבית מעובד כוכבים, יעשו שאלת חכם איך לעשות.
(ל)[עריכה]
מומר אסור ללוות ממנו בריבית, וגם להלוות לו בריבית יש להחמיר.


<< | קיצור שולחן ערוך · סימן סו | במהדורה המנוקדת | >>
הלכות עיסקא
ובו י"ב סעיפים:
א | ב | ג | ד | ה | ו | ז | ח | ט | י | יא | יב
סעיף א[עריכה]
הנותן לחברו מעות שיתעסק בו, והריוח יהיה לחצאין וגם ההפסד יהיה על שניהם בשוה, זהו נקרא עיסקא ואסור, מפני כי החצי ממעות אלו היא מלוה ביד המקבל, שהרי היא באחריות שלו והוא נוטל את הריוח, וגם ההפסד עליו, והחצי הוא פקדון אצלו שהרי היא באחריות הנותן והוא לוקח את הריוח מחצי זה, וגם ההפסד מחצי זה עליו, והמקבל שהוא מתעסק וטורח בחצי הפקדון שהוא שייך להנותן, זהו רק מפני שנותן לו את החצי בהלואה, והוי ריבית ואסור. ויש היתר לזה אם הנותן נותן להמקבל איזה שכר בשביל העמל והטורח שהוא מתעסק בחלקו, ויש לקצוץ את שיתן לו מיד בשעת נתינת המעות שכרו, ודי אפילו בדבר מועט.
סעיף ב[עריכה]
יכולין להתנות שלא יהא המקבל נאמן לומר שהפסיד מן הקרן, כי אם על פי עדים כשרים ועל הריוח לא יהא נאמן כי אם בשבועה.
סעיף ג[עריכה]
גם יכולים להתנות שהברירה הוא ביד המקבל, שאם ירצה לתת להנותן כך וכך בעד החלק הריוח שלו, יהא הרשות בידו, וכל מותר הריוח ישאר לו. ודרך זה הוא נכון, כי מסתמא המקבל לא ירצה לישבע, ויתן לנותן כפי מה שיקצבו ביניהם, וזהו היתר עיסקא הנהוג בינינו. ואפילו אם המקבל יודע אחר כך בעצמו שלא הרויח או אפילו אם הפסיד יכול ליתן להנותן את הקרן עם הריוח שקצבו ביניהם ואין כאן שום איסור, דכיון שיש עליו חיוב שבועה, יכול לפטור את עצמו בממונו מן השבועה.
סעיף ד[עריכה]
אבל שיקנה המקבל את חלק הריוח של הנותן בכך וכך, שיהיה מחויב לתת אחר כך וכך וכך בכל אופן, זהו אסור, אלא צריך שתהיה להמקבל הברירה.
סעיף ה[עריכה]
נתן לו עיסקא על זמן, ונתעכב אצלו המעות גם אחר זמן הפרעון, צריך המתעסק ליתן לו ריוח גם בעד הזמן שאחר כך, כי מסתמא נשאר בידו על תנאי הראשון. ומכל מקום טוב יותר לכתוב תיכף בתוך השטר עיסקא, שאם ישאר המעות אצל המקבל לאחר הזמן, יהיה גם כן בתנאי זה.
סעיף ו[עריכה]
נוסח שטר עיסקא: מודה אני חתום מטה שקבלתי לידי מאת ר' ראובן הורוויץ מאונגוואר סך מאה זהובים בתורת עיסקא לחצי שנה מיום דלמטה, והתחייבתי את עצמי שכל סחורה טובה שתהא נראה בעיני, שהיא היותר קרוב להרויח בה, מחויב אני לקנות בעד סך הנזכר לעיל והם קודמין למעותי, וכל הריוח שיתן ה' לידי מאותה סחורה, יהיה המחצה לי והמחצה לר' ראובן הנזכר לעיל, וכן חס ושלום להפסד, הוא חלק כחלק. ומיד לאחר כלות חצי שנה מיום שלמטה, אני מחויב להחזיר לר' ראובן הנזכר לעיל את הקרן וגם חצי ריוח שלו, ולא יהא לי נאמנות לומר הפסדתי, אלא על פי שני עדים כשרים, ועל הריוח לא אהא נאמן רק בשבועה. ואולם תנאי היה בינינו, שאם ארצה ליתן לו בעד חלק ריוח שלו עשרה זהובים, אזי אין לו עלי שום תביעה, כי המותר שייך לי לבד, אפילו יבורר שהיה הרבה ריוח, וכל דין תורת נאמנות לבעל השטר אף לאחר זמן פרעון, וכל זמן שלא אחזיר את המעות הנזכר לעיל הם בידי בעיסקא באופן הנזכר לעיל. אונגוואר, כח שבט, תרלא לפק. בפנינו עדים: שמעון אייזענשטיין. לוי בלוישטיין. יהודה הויכבערגער.
סעיף ז[עריכה]
אם השעה דחוקה ואי אפשר להם לכתוב שטר עיסקא, יכולין להתנות כל הדברים הנזכרים לעיל בעל פה.
סעיף ח[עריכה]
אם מקדים מעות על סחורה, יכתבו שטר היתר עיסקא בענין זה: מודה אני חתום מטה שקבלתי מאת ר' ראובן וויינשטאק מאונגוואר סך מאה זהובים להתעסק במעות זה, במאשין שאני מחזיק בכפר זאהאן עד ראש חדש ניסן הבא עלינו לטובה, והריוח שיעלה לערך מעות אלו לאחר נכיון כל ההוצאות, יהיה מחצה שלי ומחצה לר' ראובן הנזכר לעיל, וכן חס ושלום ההפסד יהיה חלק כחלק. ומיד בראש חדש ניסן הבא עלינו לטובה אני מחויב להחזיר לר' ראובן הנזכר לעיל את הקרן עם חלק ריוח שלו, ולא אהא נאמן לומר הפסדתי אלא בבירור על פי שני עדים כשרים ועל הריוח לא אהא נאמן כי אם בשבועה. אך זאת הותנה בינינו שאם ארצה בראש חודש ניסן הבא עלינו לטובה ליתן לר' ראובן הנזכר לעיל בעד הקרן וגם בעד חלק הריוח שלו סך חמש מאות שפיריטוס, אזי אין לו עלי עוד שום תביעה יותר, וכל דין תורת נאמנות לבעל השטר אף לאחר זמן הפרעון. וקבלתי זכר עמלי. אונגוואר, יא תשרי, תרלא, לפק. בפנינו עדים: שמעון בלומענטהאל. לוי בלוישטיין. יהודה הלוי טויב.
סעיף ט[עריכה]
אם הנותן רוצה שהמקבל יתן לו שטר חוב פשוט ואמיץ כחק המדינה, בכדי שאם המקבל יסרב מלפרוע או ימות, יהא לו נקל לגבות מעותיו על ידי ערכאות, אלא שבעל פה הם מתנים שהמעות האלה הן בתורת עיסקא לא מהני. ואפילו השטר אינו אלא על הקרן לבד, דכיון שהנותן יכול לגבות כל המעות בשטר חוב שבידו, אפילו אם יהיה הפסד ברור אסור. ואפילו אם המקבל מאמין להנותן והוא אדם חסיד, מכל מקום לא מהני, ואפילו אם המקבל נותן להנותן גם שטר עיסקא, שכתוב בו כי המעות שנכתב בשטר חוב הוא בתורת עיסקא גם כן לא מהני, דאיכא למיחש שמא הנותן או יורשיו יעלימו אחר כך את השטר עיסקא ויגבו בשטר חוב. ואין היתר לזה אלא שישלישו את השטר עיסקא ביד שליש, או שנותן יחתום את עצמו על השטר עיסקא, ויהא מונח ביד המקבל, או שיכתבו על השטר חוב שהוא על פי אופן המבואר בשטר עיסקא, או לכל הפחות ייחדו עדים שהשטר חוב הוא בתורת עיסקא, ובכל אופנים אלו אפילו אם נכלל בשטר חוב הקרן עם הריוח שפיר דמי.
סעיף י[עריכה]
שטר עיסקא לא מהני להתיר, אלא אם האמת כן הוא שהוא נוטל את המעות לעשות בו איזה עסק, אבל אם אינו נוטל את המעות לצורך עסק, אלא לפרוע איזה חוב וכדומה, אז לא מהני שטר עיסקא כיון שהוא שקר. אבל יכולין לעשות באופן זה, כגון ראובן שהוא צריך למעות, ויש לו איזה סחורה אפילו במקום אחר, יכול למכרה לשמעון אפילו בזול גדול, ובתנאי שהברירה ביד ראובן, שאם לא ימסרנה לידי שמעון עד יום פלוני יתן לו בעדה כך וכך (שיהיה לשמעון ריוח כראוי), ושמעון יתן לראובן את המעות, ויעשו קנין סודר לקיום המקח, דהיינו ששמעון הלוקח יתן קצת מבגדו לראובן שיתפוס בו, ובזה הוא קונה את הסחורה של ראובן, ואפילו שלא בפני עדים, הסחורה היא באחריותו של שמעון הקונה.
סעיף יא[עריכה]
וכן ראובן שהיה חייב לשמעון מעות, ובהגיע זמן הפרעון אין לו מעות לראובן והתפשר ששמעון ימתין לו איזה זמן, בזה גם כן אין תקנה בשטר עיסקא, אלא שראובן ימכור לשמעון איזה סחורה שיש לו באופן הנזכר לעיל, ושמעון יחזיר לו את השטר חוב שהיה לו עליו מכבר, וראובן יתן לו שטר על הסחורה אשר קנה מאתו באופן הנזכר לעיל.
סעיף יב[עריכה]
ישראל שנתן לחבירו בהמה לגדלה ושיחלקו אחר כך בריוח, דינו כמו שנתן לו מעות בעיסקא.


<< | קיצור שולחן ערוך · סימן סז | במהדורה המנוקדת | >>
הלכות נדרים ושבועות
ובו י"א סעיפים:
א | ב | ג | ד | ה | ו | ז | ח | ט | י | יא
סעיף א[עריכה]
אל תהי רגיל בנדרים, כל הנודר כאלו בונה במה בשעת איסור הבמות, והמקיימו כאלו הקריב עליו קרבן שחייב משום שחוטי חוץ, כי טוב יותר שישאל על נדרו ויתירו לו. והני מילי בשאר נדרים, אבל נדרי הקדש מצוה לקיימם, שנאמר נדרי לה' אשלם, ולא ישאל עליהם אלא בשעת הדחק.
סעיף ב[עריכה]
וכן יתרחק מן השבועה. אבל אם עבר ונשבע על איזה דבר, לא ישאל עליו אלא יעמוד בשבועתו אף על פי שהוא מצטער, שנאמר נשבע להרע ולא ימיר, וכתיב אחריו עושה אלה לא ימוט לעולם, ואין נשאלין על השבועה אלא בשעת הדחק.
סעיף ג[עריכה]
צריך ליזהר שלא ידור שום דבר, ואפילו לצדקה אין טוב לידור, אלא אם יש לו בידו מה שהוא רוצה ליתן יתן מיד, ואם אין לו ימתין עד שיהיה לו ויתן בלא נדר. ואם פוסקים צדקה וצריך לפסוק עמהם יאמר בפירוש שהוא פוסק בלי נדר, וכן כשמזכירין נשמות שנודרין לצדקה יש לומר בלי נדר, אם הוא בעת צרה מותר לו לנדור.
סעיף ד[עריכה]
אם דעתו לקבוע לו איזה לימוד בתורה או לעשות איזה מצוה, והוא ירא פן יתרשל אחר כך, או שהוא מתירא פן יסיתהו היצר לעשות איזה איסור, או למנעו מלעשות איזה מצוה, מותר לו לזרוזי נפשיה בנדר או בשבועה. דאמר רב מנין שנשבעין לקיים את המצוה לזרז את עצמו, אף על פי שהוא מושבע ועומד מהר סיני, שנאמר נשבעתי ואקיימה לשמור משפטי צדקך, ואפילו אם לא אמר בלשון נדר או שבועה אלא בדיבור בעלמא הוי נדר, ומחויב לקיים. ולכן צריך האדם ליזהר כשהוא אומר שיעשה איזה דבר מצוה שיאמר בלי נדר. וטוב שירגיל האדם את עצמו כן אפילו באמרו לעשות דבר רשות, כדי שלא יכשל חס ושלום בעון נדרים.
סעיף ה[עריכה]
מי שנודר נדרים כדי לתקן מדותיו הרי זה זריז ומשובח. כיצד, הרי שהיה זולל ונדר שלא יאכל בשר איזה זמן, או שהיה שוגה ביין, ואסר עליו את היין ונשאר משקין המשכרין, וכן מי שהיה מתגאה ביפיו, וקבל עליו נזירות וכיוצא בזה, נדרים כאלו המה עבודת השם יתברך שמו, ועל אלו אמרו חכמינו זכרונם לברכה נדרים סיג לפרישות. ומכל מקום גם בנדרים כאלו אין לו לאדם להרגיל את עצמו, אלא יש להתגבר על יצרו גם בלא נדרים.
סעיף ו[עריכה]
אין הנדר חל אלא אם היה פיו ולבו שוים, אבל אם נדר בטעות שלא היה דעתו כמו שהוציא בשפתיו, או שהרהר בלבו נדר ולא הוציא בשפתיו אין זה נדר.
סעיף ז[עריכה]
מי שנהג איזה חומרא בדברים המותרים מדינא מחמת סיג וגדר ופרישות, כגון תעניות שבימי הסליחות, או שלא לאכול בשר ושלא לשתות יין משבעה עשר בתמוז ואילך וכיוצא בו אפילו לא נהג כן שלש פעמים, אף על פי שלא היה בדעתו לנהוג כן לעולם, ולא התנה שיהא בלי נדר, ורוצה לחזור מפני שאינו בריא, צריך התרה, ויפתח בחרטה שהוא מתחרט על מה שנהג כן לשם נדר. לכן מי שהוא רוצה לנהוג באיזה חומרות לסיג ופרישות, יאמר בתחלה שאינו מקבל עליו כן בנדר, וגם יאמר שאין בדעתו לנהוג כן אלא בפעם ההיא, או בפעמים שירצה, ולא לעולם.
סעיף ח[עריכה]
כיצד מתירין את הנדר או השבועה, הולך אצל שלשה אנשים בני תורה, ואחד מהם יהיה בקי בהלכות נדרים, שידע איזה נדר יכולין להתיר, ואיזה מהן אינן יכולין להתיר, ואיך מתירין, והם יתירו לו. ומי שנדר בחלום, טוב שיתירו לו עשרה בני תורה.
סעיף ט[עריכה]
אף על פי שלענין כל המצות שבתורה, אין הבן נעשה גדול עד שיהיו לו שלש עשרה שנה והביא שערות, והבת אינה גדולה עד שיהיו לה שתים עשרה שנה והביאה סימנים, אבל לענין נדר ושבועה יש להם קדימה שנה אחת, שהקטן בן שתים עשרה שנה ויום אחד, והקטנה בת אחת עשרה שנה ויום אחד, אפילו לא הביאו סימנים, אם מבינים לשם מי נדרו, ונשבעו, נדריהם נדר ושבועתם שבועה. אבל פחותים מזמן זה אפילו מבינים אין דבריהם כלום, ומכל מקום גוערין בהם ומכין אותם שלא ירגילו לשונם בנדרים ושבועות. ואם הוא דבר קטן וקל שאין בו עינוי נפש, גוזרין עליהם שיקיימוהו.
סעיף י[עריכה]
האב מפיר נדרי בתו עד שתתבגר, דהיינו שיהיו לה שתים עשרה שנה וששה חדשים, והוא שלא נשאת, והבעל מפיר נדרי אשתו. כיצד. מפירין, אומר שלש פעמים מופר או בטל או שאר לשון המורה שהוא עוקר את הנדר מעיקרו, בין שאומר כן בפניה או שלא בפניה. אבל לשון התרה לא מהני באב ובבעל. וגם אין יכולין להפר רק ביום שמעם, דהיינו אם שמעו בתחלת הלילה מפירין כל הלילה וכל היום שלאחריו, ואם שמעו מיד סמוך לצאת הכוכבים, אין מפירין רק עד צאת הכוכבים, ויותר אינן יכולין להפר. בשבת לא יאמר לה מופר ליכי כמו בחול, אלא מבטל בלבו ואומר לה טלי אכלי וכיוצא בזה. ואם האב או הבעל אמר תחלה שהוא מרוצה על הנדר, אף על פי שלא אמר בפירוש, אלא שאמר לשון שהוא מורה שהוא מרוצה, ואפילו אם רק בלבו חושב שהוא מרוצה בנדרה, שוב אינו יכול להפר.
סעיף יא[עריכה]
איזה נדרים יכולין האב או הבעל להפר, דוקא דברים שיש בהם עינוי נפש, כגון רחיצה, קישוט, כיחול, ופרכוס וכיוצא בזה. והבעל יכול להפר גם דברים שאין בהם עינוי נפש, אם הם מן הדברים שבין איש לאשתו, וגורמים איבה ביניהם, אבל אלו אינם מותרים אלא כל זמן שהיא יושבת תחתיו, ולאחר שנתאלמנה או נתגרשה אסורה בהם.


<< | קיצור שולחן ערוך · סימן סח | במהדורה המנוקדת | >>
דין תפילת הדרך ושאר דברים שצריכין ליזהר בדרך
ובו י"ב סעיפים:
א | ב | ג | ד | ה | ו | ז | ח | ט | י | יא | יב
סעיף א[עריכה]
היוצא לדרך בין מביתו בין ממקום שהיה לן בדרך, וכן בחזרתו לביתו, לאחר שיצא מעיבורה של העיר, דהיינו שבעים אמה ושני שלישי אמה לאחר שכלו כל הבתים, מתפלל תפלת הדרך, יהי רצון מלפניך ה' אלהינו ואלהי אבותינו שתוליכנו לשלום וכו', אומרה בלשון רבים, רק ותתנני לחן אומר בלשון יחיד. ויותר טוב לאומרה לאחר שיצא מיל מעיבורה של עיר וכשהוא כבר בדרך ולן באיזה עיר, יכול לאמרה בבוקר גם קודם שיצא.
סעיף ב[עריכה]
אין להתפלל אותה אלא אם כן יש לו ללכת לכל הפחות פרסה, ולכתחלה יש לו להתפלל בתוך פרסה הראשונה. ואם שכח, יכול להתפלל כל זמן שהוא בדרך, ובלבד שעדיין לא הגיע לתוך פרסה הסמוכה לעיר שהוא רוצה ללון בה.
סעיף ג[עריכה]
תפלת הדרך צריכין לאמרה סמוך לברכה אחרת, ולכן אם יוצא בבוקר ואומר בדרך ברכת השחר, או שהיה לן בדרך באיזה עיר (שאז יכול לומר תפלת הדרך גם קודם שיצא) ואומר אפילו קודם שיצא בברכת השחר, יאמרה אחר ברכת הגומל חסדים טובים לעמו ישראל. ואם הולך לאחר התפלה מביתו, יאכל או ישתה איזה דבר על הדרך, ויברך ברכה אחרונה, וסמוך לה יאמר תפלת הדרך, או יטיל מים ויברך אשר יצר ויסמכה לה.
סעיף ד[עריכה]
יש לאמרה בעמידה, ואם הוא רוכב או הולך בעגלה, אם אפשר להעמיד הבהמה יעמידה, משום דרכוב כמהלך דמי, ואם לאו אומרה כך.
סעיף ה[עריכה]
אין אומרים אותה אלא פעם אחת בכל יום שהוא הולך, אבל אם חנה באיזה עיר על דעת ללון שם, ואחר כך נמלך ויצא ממנה לעבור חוצה לה או לשוב לביתו, אומרה פעם שנית. אם הולך ביום ובלילה, או שהיה לן שלא במקום ישוב, פעם הראשונה אומרה בחתימה, ובשאר הימים אומרה בלא חתימה, כי כל זמן שלא לן במקום ישוב, נחשב הכל כדרך אחד
סעיף ו[עריכה]
טרם צאתו לדרך יש לו ליתן צדקה, שנאמר צדק לפניו יהלך וישם לדרך פעמיו. ויש ליטול רשות מהגדולים שבעיר שיברכו אותו שיצליח בדרכו. ויש להשתדל שילוו אותו איזה אנשים, והמלוה את חבירו, כשהוא פורש ממנו צריך לעמוד במקומו, עד שההולך יתעלם מעיניו. המברכים לההולך בדרך לא יאמרו לו לך בשלום אלא לך לשלום, שהרי דוד אמר לאבשלום לך בשלום הלך ונתלה, ויתרו שאמר למשה לך לשלום עלה והצליח. כשהוא בדרך יעסוק בתורה, שנאמר ובלכתך בדרך, ויאמר בכל יום איזה מזמורי תהלים בכוונה והכנעה, ויזהר שיהא לו פת עמו אפילו הולך במקום קרוב. גם יש לו ליקח עמו ציצית שמא תפסל ציצה ולא ישיג אחרת ויתבטל ממצוה. לעולם יכנס אדם בכי טוב ויצא בכי טוב, פירוש כשיכנס ערבית לבית המלון, יכנס בעוד החמה זורחת, ולמחר ימתין עד הנץ החמה ויצא ואז טוב לו, כמו שנאמר וירא אלהים את האור כי טוב. לא יאכל הרבה כשהוא בדרך.
סעיף ז[עריכה]
באכסניא שהוא אוכל שמה, צריך לדקדק אם הבעל הבית ואנשי ביתו כשרים ונאמנים המה. ואם רוצה לאכול בשר במקום שאינו ידוע לו, צריך לחקור ולדרוש היטב מי הוא השוחט, ומי הוא הרב המשגיח עליו, כי בעונותינו הרבים רבה המכשלה, והמשכיל יבין. ומכל שכן ביין, אשר בעונותינו הרבים רבו המתפרצים וצריכין חקירה ודרישה.
סעיף ח[עריכה]
כשהוא מתפלל תפלת שחרית בדרך, יזהר להתעטף בטלית גדול כמו שהוא מתפלל בבית הכנסת, כי הטלית קטן רחוק שיהיה כשיעור. אם הולך ברגליו, אזי כשאומר הפסוק שמע ישראל וכו' וברוך שם כבוד מלכותו לעולם ועד צריך לעמוד שיכוין לבו היטב, ואם רוכב או יושב בעגלה מותר, ובתפלת שמונה עשרה יעמוד, ואם הוא נחוץ לדרכו, אם יכול לעמוד לכל הפחות בשלש ברכות ראשונות ובשלש ברכות אחרונות מוטב ואם לאו יתפלל מיושב בעגלה, יעשה הכריעות מיושב. ואמנם טוב יותר שיתפלל אפילו מיד בעלות השחר, וגם מנחה אפילו מיד חצי שעה אחר חצות היום, כדי שיוכל להתפלל מעומד וכראוי, (השיעור, שהוא מחויב לחזור אחר מים וכדי להתפלל בעשרה כתוב בסימן יב סעיף ה' וסעיף ח').
סעיף ט[עריכה]
המהלך בדרך והגיע עת האוכל ולא מצא מים נתבאר בסימן מ' סעיף יד, ובסימן מב סעיף יט נתבאר שהאוכל פת אסור לצאת ממקומו עד שיברך ברכת המזון, ובסימן מד סעיף ו' נתבאר שצריך לברך מיושב דוקא. ואמנם אם אכל בדרך כשהוא מהלך, מותר לברך ברכת המזון גם כן כשהוא מהלך, מפני שאין דעתו מיושבת עליו אם יצטרך להתעכב. אבל אם אכל מיושב גם ברכת המזון צריך לברך מיושב.
סעיף י[עריכה]
קצת נוהגין שבהיותם בדרך ואוכלים בבית עובד כוכבים אין מברכין בזימון, משום דלא הוי קביעות. ומכל מקום אם קבעו עצמן שם לאכול ביחד, אינו נכון לבטל הזימון, ויאמרו, הרחמן הוא ישלח לנו ברכה מרובה במקום הליכתנו ובמקום ישיבתנו עד עולם. ואם אוכלים משל אחד יכולין לומר, הרחמן הוא יברך את בעל הבית הזה, וקאי על בעל הסעודה, ואם לאו יאמרו הרחמן הוא יברך אותנו.
סעיף יא[עריכה]
מדינא אסור לילך בערב שבת יותר מן שלש פרסאות, בין לביתו בין למקום אחר כדי שיוכלו להכין צרכי סעודות שבת כראוי, ובמדינות אלו אין נזהרין בזה, מפני שרוב בני אדם מכינים בריוח. ומכל מקום צריך כל אדם ליזהר מאד שיכנס לאושפיזא בעוד היום גדול, כי הרבה חילול שבת בא על ידי מה שמתאחרים, לכן יהא נזהר מאד ולא יסיתנו היצר לומר, עוד היום גדול ודרך טוב.
סעיף יב[עריכה]
מי שהוא ביום שבת קודש בדרך במלון ויש לו מעות, אם יכול להפקידן או להצניען אסור להחזיקן בכיסו שהרי הם מוקצה. ואם מתירא שמא יגנבום ממנו יתפרם ערב שבת בבגדו וישב בבית, ולא יצא בהם במקום שאין עירוב, אך אם יש לחוש שמא מחמת זה שאינו יוצא כל היום מביתו, ירגישו שיש לו מעות ויגזלם ממנו, מותר לצאת בהם כשהם תפורים בבגדו, אבל אם הם בכיסו בכל ענין אסור, (עיין עוד בסימן קפט דברים שצריכין ליזהר בדרך).


<< | קיצור שולחן ערוך · סימן סט | במהדורה המנוקדת | >>
דיני תפילת מנחה
ובו ט סעיפים:
א | ב | ג | ד | ה | ו | ז | ח | ט
סעיף א[עריכה]
אמר רב חלבו אמר רב הונא לעולם יזהר אדם בתפלת המנחה, שהרי לא נענה אליהו אלא בתפלת המנחה, שנאמר: "ויהי בעלות המנחה ויגש אליהו". והטעם שתפלת המנחה היא חשובה כל כך מפני כי תפלת השחר זמנה ידוע, בבוקר בקומו ממטתו יתפלל מיד קודם שיהיה טרוד בעסקיו, וכן תפלת ערבית בלילה זמנה ידוע, בבואו לביתו והוא פנוי מעסיקו, אבל תפלת המנחה היא בעוד שהיום גדול והאדם טרוד בעסקיו, והוא צריך לשום אל לבו ולפנות מכל עסקיו ולהתפלל, על כן שכרה הרבה מאד.
סעיף ב[עריכה]
עיקר זמנה הוא בתשע שעות ומחצה ולמעלה, והיא נקראת מנחה קטנה. ובשעת הדחק, כגון שהוא צריך לצאת לדרך או שהוא צריך לאכול, יכול להתפלל מיד לאחר שש שעות ומחצה, והיא נקראת מנחה גדולה, והמשך זמנה הוא לכתחלה עד שעה ורביעית שעה קודם הלילה ולא יותר, וזה נקרא פלג המנחה, כי משעת מנחה קטנה עד הלילה הוא שתי שעות ומחצה, והחצי מזה היא שעה ורביעית. ובדיעבד או בשעת הדחק יכול להתפלל עד צאת הכוכבים, וכן נוהגין עתה ברוב הקהלות שמתפללין מנחה סמוך ללילה. ושעות אלו המה שעות זמניות דהיינו לפי ערך היום, מזריחת החמה עד שקיעתה מתחלק היום לשנים עשר חלקים, ואם היום גדול שמונה עשרה שעות, אזי שעה ומחצה נחשבת לשעה.
סעיף ג[עריכה]
אסור להתחיל לאכול אפילו סעודה קטנה סמוך למנחה קטנה. וסמוך, דהיינו חצי שעה קודם. ואם אינו קובע עצמו לסעודה אלא שאוכל או שותה דרך ארעי, פירות או תבשיל אפילו מחמשת מיני דגן יש מתירין, אבל יש להחמיר גם בזה. וכן אסור ליכנס למרחץ או להסתפר סמוך למנחה קטנה. וסעודה גדולה כגון סעודת נישואין או ברית מילה וכדומה, אסור להתחיל אפילו סמוך למנחה גדולה, דהיינו מחצות היום אסור, אלא ימתינו עד זמן מנחה גדולה, ויתפלל קודם הסעודה. ובמקום שקורין לבית הכנסת והוא רגיל לילך לבית הכנסת להתפלל בציבור, מותר להתחיל סעודה קטנה סמוך למנחה קטנה, וגם אחר כך, ובלבד שמיד שקורין לבית הכנסת יפסיק ממה שהוא עוסק להתפלל. וסעודה גדולה סמוך למנחה קטנה אסור להתחיל, אפילו במקום שקורין לבית הכנסת, ואפילו סמוך למנחה גדולה יש להחמיר.
סעיף ד[עריכה]
לתפלת מנחה צריכין גם כן נטילת ידים עד הפרק כמו לתפלת שחרית, וכמבואר לעיל בסימן יב סעיף ה' וסעיף ו', וכן לתפלת מעריב, אם הפסיק אחר מנחה, וכן למוסף אם הפסיק אחר שחרית צריך ליטול ידיו.
סעיף ה[עריכה]
אין לומר אשרי קודם מנחה, עד שיהא מנין בבית הכנסת כדי שהשליח צבור יאמר הקדיש על מה שאמרו בעשרה. ואם אמרו אשרי בלא מנין, ואחר כך נשלם המנין, יאמרו איזה מזמור, ואחר כך יאמר השליח צבור קדיש. ויש להשליח צבור להתעטף בטלית קודם אשרי, שלא להפסיק בין אשרי לקדיש, ואם לא היתה טלית עד לאחר שאמר אשרי, יתעטף ויאמר איזה פסוקים, שעליהם יאמר קדיש.
סעיף ו[עריכה]
אם השעה דחוקה וקרוב ללילה, מתחיל השליח צבור מיד אחר קדיש השמונה עשרה בקול רם, והצבור לא יתפללו אלא שומעים ועונים עד שאמר האל הקדוש, אז עונים אמן ומתפללים בלחש. ואם השעה דחוקה ביותר, ויש לחוש שאם ימתינו על השליח צבור עד לאחר שיאמר האל הקדוש, לא יסיימו תפלתם בעוד יום, יכולין להתפלל מיד עם השליח צבור בלחש מלה במלה עד האל הקדוש. וטוב אם אפשר שיהא לכל הפחות אחד, שיענה על ברכות השליח צבור אמן.
סעיף ז[עריכה]
מי שבא לבית הכנסת ומצא צבור מתפללין שמונה עשרה מתפלל עמהם שמונה עשרה ויאמר אשרי לאחר השמונה עשרה, ואם לא יוכל לגמור שמונה עשרה קודם שיבא השליח צבור לקדושה, ואם ימתין עד לאחר שיגמור השליח צבור כל השמונה עשרה עם הקדיש יעבור זמן תפלה, ימתין ויתפלל בלחש עם השליח צבור בחזרת התפלה מלה במלה, ויאמר עמו כל נוסח הקדושה וגם לדור ודור וכו' כמו שהוא אומר, ויסיים עמו בשוה ברכת האל הקדוש, וברכת שומע תפלה, וגם מודים יאמר בשוה, כדי שישחה עם הצבור. רק ביום תענית צבור לא יאמר עם השליח צבור עננו, אלא אומרו בשומע תפלה כמו שאר יחיד. וכן אם רוצה להתפלל מעריב עם הצבור, ואם ימתין עד אחר חזרת השליח צבור את התפלה יצטרך להתפלל ערבית ביחידות, יתפלל מנחה עם חזרת השליח צבור, ואם בא סמוך לקדושה ימתין עד לאחר שיאמר השליח צבור האל הקדוש ויענה אמן ואז יתפלל, ואף שיפסיד עניית אמן שלאחר שומע תפלה וגם מודים (שהם חיובים) מכל מקום הכי עדיף טפי, מלהפסיד תפלת ערבית עם הצבור, ומכל שכן עם השעה עוברת מזמן מנחה.
סעיף ח[עריכה]
אם נמשכה תפלת המנחה עד הלילה, לא יאמרו תחנון, כי אין אומרים תחנון בלילה. וצריכין ליזהר ולהשגיח שלא תמשך עד הלילה ממש, כי אז אין אומרים קדיש תתקבל על התפלה שהתפללו ביום, כיון שהלילה שייך ליום המחרת.
סעיף ט[עריכה]
מי שבא בערב שבת למנחה בבית הכנסת והקהל כבר קבלו שבת או יום דהיינו בשבת אמרו מזמור שיר ליום השבת, וביום טוב אמרו ברכו, לא יתפלל מנחה בבית הכנסת הזאת, אלא ילך חוץ לבית הכנסת ויתפלל. ואם שומע שהשליח צבור אומר ברכו לא יענה עם הצבור, שאם יענה ברכו שוב אינו רשאי להתפלל אחר כך תפלה של חול, (ואם טעה וענה, יתפלל ערבית שתים כדלעיל סימן כא). ואם בא סמוך לקבלת שבת ויום טוב, אף על פי שלא יוכל לגמור השמונה עשרה קודם שיקבלו שבת או יום טוב, יכול להתפלל כיון שמתחיל בהיתר.


<< | קיצור שולחן ערוך · סימן ע | במהדורה המנוקדת | >>
דיני תפילת מעריב
ובו ה סעיפים:
א | ב | ג | ד | ה
סעיף א[עריכה]
זמן קריאת שמע על תפלת ערבית הוא, משנראין שלשה כוכבים קטנים, וביום המעונן ימתין עד שיצא הספק מלבו. ועכשיו נוהגין להתפלל בצבור מעריב תיכף אחר מנחה, אף על פי שעדיין אינו לילה מפני טורח הצבור, שהוא טורח לאסוף הצבור שנית, ובלבד שלא יהא קודם פלג המנחה כי אז אפילו בדיעבד אינם יוצאין. ואשרי למי שמתפלל ערבית בצבור בלילה, ובין מנחה למעריב עוסק בתורה, לחבר הלילה עם היום בתורה שהוא ענין גדול. ועל כל פנים ראוי לכל ירא שמים שאם התפלל בצבור קודם הלילה, לא יאכל קודם הלילה אלא ימתין, ומיד לאחר צאת הכוכבים יקרא שלש פרשיות של קריאת שמע, ומי שאינו מתפלל בצבור אסור לו להתפלל תפלת ערבית קודם צאת הכוכבים.
סעיף ב[עריכה]
לכתחלה צריך להתפלל ערבית מיד בצאת הכוכבים, ואסור להתחיל לאכול או לעשות שום דבר, ואפילו ללמוד חצי שעה קודם צאת הכוכבים, כמו סמוך למנחה קטנה, ואם אין לו פנאי כגון שהוא לומד ברבים, על כל פנים לא יאחר יותר מחצות הלילה. ובדיעבד אפילו אחר חצות עד שלא עלה עמוד השחר יצא.
סעיף ג[עריכה]
מי שבא לבית הכנסת לתפלת ערבית, ומצא שהצבור עומדין להתפלל שמונה עשרה, אפילו עדיין אינו לילה אלא מפלג המנחה ולמעלה, מתפלל עמהם שמונה עשרה, ואחר כך כשיהיה לילה אומר הקריאת שמע עם הברכות. ואם הצבור עומדין באמצע קריאת שמע וברכותיה, ויש לו שהות לומר קודם שיגיעו לתפלת שמונה עשרה, קריאת שמע עם הברכות עד שומר עמו ישראל לעד, יעשה כן, וידלג ברוך ה' לעולם וכו', ואינו צריך לאומרו אחר כך לאחר התפלה. ואם הוא לא התפלל עדיין מנחה יתפלל תפלת שמונה עשרה מנחה, בשעה שהצבור אומרים קריאת שמע עם הברכות, וישהה מעט לכל הפחות כדי הילוך ארבע אמות ויתפלל אחר כך שמונה עשרה עם הצבור למעריב, ואחר כך כשיהיה לילה יאמר קריאת שמע עם הברכות.
סעיף ד[עריכה]
מן ברוך ה' לעולם עד יראו עינינו יש לומר בישיבה, ואסור להפסיק מן תחלת והוא רחום עד לאחר השמונה עשרה. ומה שהשמש מכריז יעלה ויבא טל ומטר לא הוי הפסק, משום דהוי צורך התפלה.
סעיף ה[עריכה]
אם נשאר אדם יחידי מתפלל מעריב בבית הכנסת בלילה, חייב חברו להמתין עד שיסיים תפלתו, כדי שלא תתבלבל מחשבתו, ואם התחיל להתפלל בשעה שלא יוכל לסיים תפלתו עם הצבור אינו חייב להמתין עליו, שהרי מוכחא מילתא דאדעתא דהכי נכנס שאינו מפחד.


<< | קיצור שולחן ערוך · סימן עא | במהדורה המנוקדת | >>
סדר הלילה
ובו ה סעיפים:
א | ב | ג | ד | ה

סעיף א[עריכה]
אחר תפלת ערבית צריך לקבוע עת לתורה, לקיים והגית בו יומם ולילה, ויש לחוש בלילה אם יאכל תחלה תחטפנו שינה, מתוך שהוא יגע והטבע מבקשת מנוחה, ונמצא מתבטל מתורה. על כן יש ליזהר שיקבע לו עת ללמוד קודם האכילה, אך אם הוא רעב ולבו חלש, שלא אכל ביום לשובע, יטעום מעט כדי לישב דעתו, ואחר כך ילמוד קצת, ואחר כך יאכל סעודתו די צרכו, ויחזור ללמוד תורה איש איש כפי השגתו. אמרו רבותינו זכרונם לברכה לא איברי לילא אלא לגירסא, והיינו בלילי חורף, ומכל מקום גם בלילות הקצרים צריך ללמוד מעט בכל לילה, לקיים והגית בו יומם ולילה, ומן חמשה עשר באב ואילך יוסיף מעט מעט, ואמר ריש לקיש כל העוסק בתורה בלילה, חוט של חסד נמשך עליו ביום, שנאמר יומם יצוה ה' חסדו ובלילה שירה עמי, מה טעם יומם יצוה ה' חסדו, משום ובלילה שירה עמי. ואיכא דאמרי אמר ריש לקיש כל העוסק בתורה בעולם הזה שהוא דומה ללילה, הקדוש ברוך הוא מושך עליו חוט של חסד בעולם הבא שהוא יום, שנאמר יומם יצוה ה' חסדו ובלילה שירה עמי, ומכל שכן מי שיש לו חק קבוע ללמוד בכל יום, ונתבטל ביום, שהוא צריך להשלים חקו בלילה.
סעיף ב[עריכה]
ראוי לאדם בינוני הבריא למעט בסעודת הלילה, ותהא קלה מסעודת היום, וירויח בזה ארבעה דברים: (א) ישמור בריאותו, (ב) יהא נשמר בדבר רע שלא יבא לידי מקרה לילה, שבא מחמת אכילה גסה ודברים המחממים, (ג) שיהיו חלומותיו נוחים ומיושבים, כי מרוב אכילה ושתיה הרבה פעמים באים חלומות קשים וזרים, (ד) שלא תכבד שינתו עליו, ויקיץ בזמן הראוי, ודי לאדם הבריא לישן שש שעות, ויזהר שלא לישן בחדר יחידי, ולא לישן במקום חם ביותר ולא במקום קר ביותר.
סעיף ג[עריכה]
ראוי לכל ירא שמים שקודם הליכתו לישן, יפשפש במעשיו שעשה כל היום, ואם ימצא שעשה עבירה יתחרט ויתודה עליה ויקבל על עצמו בלב שלם שלא לעשותה עוד, ובפרט בעבירות המצויות כגון חניפות, שקרים, ליצנות ולשון הרע צריכין בדיקה ביותר. גם יתן האדם אל לבו למחול לכל אדם שחטא כנגדו, שלא יענש שום אדם מחמתו, דאיתא בגמרא כל מי שחברו נענש על ידו אין מכניסין אותו במחיצתו של הקדוש ברוך הוא. ויאמר שלש פעמים: שרי לכל מאן די צערן, ואחר כך יאמר רבונו של עולם הריני מוחל וכו'.
סעיף ד[עריכה]
אם לא קרא שלש פרשיות של קריאת שמע כשהיה לילה, אזי יאמר כל שלש הפרשיות בקריאת שמע שעל המטה, אבל אם אמרן בלילה אינו צריך לומר בקריאת שמע שעל המטה כי אם פרשה הראשונה בלבד. ומכל מקום למצוה מן המובחר יאמר כל שלש הפרשיות, ואחר כך אומרים מזמורי ופסוקי דרחמי כמו שנדפס בסידורים. ואולם ברוב הסידורים נדפס ברכת המפיל קודם קריאת שמע, ויותר טוב לומר ברכת המפיל בסוף, שתהא הברכה סמוכה לשינה, ויאמר קריאת שמע עם המזמורים קודם שהולך למטתו, וברכת המפיל יאמר כשהוא על מטתו, וקודם שילך למטתו ילך אל המזוזה ויניח אצבעותיו עליה ויאמר: ה' שומרי וגו' ואחר כך יאמר שבע פעמים בכל דרכיך וגו', ולאחר שאמר ברכת המפיל לא יאכל ולא ישתה ולא ידבר עד שיישן. אם אינו יכול לישן יאמר עוד הפעם קריאת שמע והמזמורים ופסוקי דרחמי, וחוזר וקורא עד שתחטפנו שינה, או יאמר כמה פעמים פסוקים אלו, תורה צוה לנו וגו', אש תמיד וגו' סעפים שנאתי וגו', אור זרוע וגו', עד שתחטפנו שינה, והיא סגולה להנצל ממקרה לילה רחמנא ליצלן. ותהא כוונתו בשינה לחזק כחו לעבודת קונו, ואזי נחשבת לו לעבודת שמים, ואם צריך לשמש מטתו לא יאמר תחלה ברכת המפיל, אלא אחר כך קורא לכל הפחות פרשה הראשונה של קריאת שמע ואומר ברכת המפיל.
סעיף ה[עריכה]
יפשיט מלבושיו מעליו ולא יישן במלבושיו. כשחולץ מנעליו ופושט בגדיו, חולץ ופושט של שמאל תחלה, ולא יניח מלבושיו תחת מראשותיו, כי משכח לימודו, וצריך ליזהר מאד להרגיל את עצמו לשכב על צדו, ואיסור גדול לשכב פרקדן, דהיינו גבו למטה ופניו למעלה, או בהיפוך פניו למטה וגבו למעלה אלא דוקא על צדו. וטוב שישכב בתחלת שינתו על צד שמאל ובסוף על צד ימין, והוא טוב לבריאות הגוף, כי הכבד מונח בצד ימין, והאיצטומכא בצד שמאל, וכאשר יטה על צד שמאל אזי יהא הכבד על האיצטומכא, ויחממה בחומו ובזה יתעכל המזון מהרה, ואחרי שנתעכל המזון ראוי לו שיטה על צד ימין, כדי שתנוח האיצטומכא וירד פסולת המאכל, ולא יתהפך מצד אל צד פעמים הרבה (הלכות צניעות יבואר אם ירצה השם בסימן קנ).


<< | קיצור שולחן ערוך · סימן עב | במהדורה המנוקדת | >>
גודל קדושת שבת
ובו כ"ג סעיפים:
א | ב | ג | ד | ה | ו | ז | ח | ט | י | יא | יב | יג | יד | טו | טז | יז | יח | יט | כ | כא | כב | כג
(א)[עריכה]
שבת קודש – היא האות הגדול והברית שנתן לנו הקדוש ברוך הוא, לדעת כי בששת ימים עשה ה' את השמים ואת הארץ וכל אשר בהם, וְשָׁבַת ביום השביעי. והוא יסוד האמונה. ואמרו רבותינו זכרונם לברכה: שקולה שבת ככל המצוות; כל המשמר את השבת כהלכתו – כאלו מקיים כל התורה כולה, וכל המחלל את השבת – כאלו כפר בכל התורה כולה. וכן הוא אומר בעזרא (נחמיה ט יב-יג): "ועל הר סיני ירדת" ותתן לעמך תורה ומצות, "ואת שבת קדשך הודעת להם".
(ב)[עריכה]
וכל המחלל את השבת בפרהסיא, הרי הוא כעובד כוכבים לכל דבריו: אם נוגע ביין – אוסרו, והפת שהוא אופה – הוי כמו פת של עובד כוכבים, וכן התבשיל שהוא מבשל – הוי כמו בישולי עובד כוכבים. ופרהסיא הוי בפני עשרה מישראל. ולאו דוקא שעושה בפניהם ממש, אלא שיודעין בהעבירה, דהכי מוכח בגמרא (בסנהדרין עד ב) ופוסקים, גבי "והא אסתר פרהסיא הוה", וכן כתב הפרי מגדים.
פירסום הוי עשרה מישראל, או שידע שיתפרסם.
(ג)[עריכה]
לפיכך משבח הנביא ואומר: "אשרי אנוש יעשה זאת ובן אדם יחזיק בה, שומר שבת מחללו" וגו'. וכל השומר את השבת כהלכתו, ומכבדו ומענגו כפי כוחו, גם כן מפורש על פי הנביא שכרו, גם בעולם הזה, חוץ מן השכר הרב הצפון לעולם הבא, שנאמר: "אם תשיב משבת רגלך עשות חפצך ביום קדשי, וקראת לשבת עונג לקדוש ה' מכובד, וכבדתו מעשות דרכיך, ממצוא חפצך ודבר דבר – אז תתענג על ה', והרכבתיך על במתי ארץ, והאכלתיך נחלת יעקב אביך; כי פי ה' דבר".
(ד)[עריכה]
כתיב: "זכור את יום השבת לקדשו". פירוש, שיזכור בכל יום ויום את השבת לקדשו; שאם נזדמן לו דבר מאכל חשוב, שאינו שכיח בכל יום, והוא דבר שאינו מתקלקל – יקנהו לכבוד שבת. ובערב שבת – מצוה שישכים בבוקר, לקנות צרכי שבת. ויוכל לקנות גם קודם התפילה, ובלבד שלא יאחר על ידי זה תפילת ציבור. וטוב יותר לקנות בערב שבת לכבוד שבת, מלקנות ביום חמישי; אך דבר שצריך הכנה, יקנה ביום חמישי. ועל כל דבר שהוא קונה, יאמר: "לכבוד שבת".
מתקנת עזרא, שיהיו מכבסין הבגדים בחמישי בשבת לכבוד שבת ולא בערב שבת, מפני שבערב שבת צריך להתעסק בצרכי שבת.
(ה)[עריכה]
מצוה על כל אדם, שאף על פי שיש לו כמה משרתים, מכל מקום יעשה גם הוא בעצמו איזה דבר לכבוד שבת, כדי לכבדו, כדמצינו באמוראים: רב חסדא היה מחתך את הירק דק דק, ורבה ורב יוסף היו מבקעים עצים, ור' זירא היה מדליק את האש, ורב נחמן היה מתקן את הבית, ומכניס כלים הצריכים לשבת, ומפנה כלי החול. ומהם ילמוד כל אדם; לא יאמר: "לא אפגום בכבודי", כי זהו כבודו, שהוא מכבד את השבת.
(ו)[עריכה]
המנהג בכל ישראל לאפות בבתיהם לחמים לכבוד שבת. לא מבעיא אם אוכלים בימי החול פת פלטר עובד כוכבים, שיש ליזהר לאכול ביום השבת קודש פת ישראל; אלא אפילו אם בחול אוכל פת פלטר ישראל, מכל מקום, לכבוד שבת – יאפו בביתו, כדי שתקיים האשה מצות הפרשת חלה. כי אדם הראשון נברא בערב שבת, והיה חלתו של עולם, והאשה בחטאה – איבדתו; ועל כן צריכה היא לתקן דבר זה. ועושין שלש לחמים, גדול, ובינוני, וקטן: הבינוני – לסעודת הלילה, והגדול – לסעודת היום, להראות כי כבוד היום עדיף; והקטן – לסעודה שלישית.
(ז)[עריכה]
יכין בשר ודגים יפים ומטעמים ויין משובח, כפי יכלתו; כי מצוה לאכול בכל סעודה מסעודת שבת דגים, אם אינם מזיקים לו. אבל אם מזיקין לו, או שאינם ערבים לו – לא יאכלם, כי השבת לעונג ניתן ולא לצער.
וישחיז את הסכין, שזהו גם כן מכבוד השבת. ויתקן את הבית, ויציע את המיטות, ויפרוס מפה על השולחן, ותהא פרוסה כל יום השבת. ויש מדקדקין לפרוס שתי מפות.
וישמח בביאת השבת; ויחשוב בדעתו, אילו היה מצפה שיבוא אליו איזה אדם יקר וחשוב – איך היה מתקן את הבית לכבודו, ומכל שכן לכבוד שבת מלכתא.
בקצת מקומות עושין פשטידא או מולייתא לסעודת ליל שבת, זכר למן, שהיה מונח כמו בקופסא, טל למטה וטל למעלה.
יש לטעום בערב שבת את התבשילין שנעשו לשבת.
(ח)[עריכה]
אפילו עני שבישראל יזדרז ויתאמץ לענג את השבת, ויצמצם בכל השבוע כדי שיהיה לו מעות לכבוד שבת. ואם אין לו מעות ילוה אפילו על משכנות לצרכי שבת, ועל זה אמרו רבותינו זכרונם לברכה, בני, לוו עלי ואני פורע. וכל מזונותיו של אדם קצובים לו מראש השנה, חוץ מהוצאת שבת ויום טוב, שאם מוסיף מוסיפין לו. ואם השעה דחוקה לו ביותר, על זה אמרו רבותינו זכרונם לברכה עשה שבתך חול ואל תצטרך לבריות. ומכל מקום אם אפשר לו יראה על כל פנים לעשות לכבוד שבת איזה דבר מועט, כגון דגים קטנים וכדומה. מי ששלחו לו איזה דבר לאכלו בשבת, יש לו לאכלו בשבת ולא להשאירו לחול.
(ט)[עריכה]
אין לעשות מלאכה בדרך קבע בערב שבת ממנחה קטנה ולמעלה, אבל בדרך ארעי מותר, ולצורך שבת גם אחר כך מותר. ולעשות בגדי חבירו בשכר אסור, אך מי שהוא עני ורוצה להשתכר לצורך שבת, מותר לו כל היום כמו בחול המועד. לספר את ישראל מותר כל היום. אפילו מעשה אומן אפילו בשכר, מפני שהתספורת ניכרת שנעשתה עכשיו בשביל השבת. יש להסגיר את החניות שעה אחת לפני שבת.
(י)[עריכה]
מתשע שעות זמניות ולמעלה, מצוה למנוע מלקבוע סעודה, אפילו מה שהוא רגיל בחול, וסעודה שאינו רגיל בה בחול, אפילו היא סעודת מצוה, אם היה אפשר לעשותה ביום אחר, אסור לעשותה בערב שבת כל היום אפילו בבוקר. אך סעודת מצוה שזמנה קבוע היום, כגון מילה ופדיון הבן וכדומה מותר. ומכל מקום נכון להקדימה בבוקר ולא ירבה בה, ומכל שכן שלא לאכול אכילה גסה, כדי שיאכלו סעודת שבת לתיאבון.
(יא)[עריכה]
חייב כל אדם להשלים פרשיותיו עם הצבור, דהיינו שיקרא בכל שבוע פרשת השבוע שנים מקרא ואחד תרגום, ומיום ראשון ואילך חשוב עם הצבור (שכבר התחילו הצבור פרשה זו בשבת במנחה). אבל המצוה מן המובחר הוא לקרותה בערב שבת אחר חצות היום. ויש לקרות כל פרשה דהיינו פתוחה או סתומה שתי פעמים, אחר כך התרגום עליה, ואפילו הפרשה מסיימת באמצע פסוק יפסיק שם, בגמר יש לומר אחר התרגום פסוק אחד בתורה, כדי לסיים בתורה. וטוב שלא יפסיק בשיחה בין הקריאה. ונוהגין לקרות גם ההפטרה. ויש נוהגין עוד לומר אחר כך שיר השירים. ומי שהוא בדרך ואין לו רק חומש בלי תרגום, יקרא שתי פעמים מקרא, וכשיבא למקום שיהיה לו תרגום יקרא התרגום. גם יש לו לכל ירא שמים ללמוד פירוש רשי על הסדרה. אם לאו בר הכי הוא ילמוד פירוש אשכנזי על הסדרה, כגון ספר צאינה וראינה וכדומה, שיבין ענין הסדרה.
(יב)[עריכה]
מצוה על כל אדם לרחוץ בכל ערב שבת פניו ידיו ורגליו בחמין, ואם אפשר ירחץ כל גופו בחמין, ויטבול את עצמו במקוה.
(יג)[עריכה]
אסור לרחוץ עם אביו וחמיו ובעל אמו ובעל אחותו. ובמקום שנוהגין לכסות ערותן בבית המרחץ מותר, וכן התלמיד לא ירחוץ עם רבו ואם צריך לו שישמשנו מותר.
(יד)[עריכה]
ומצוה לחוף את הראש ולגלח את הצפרנים, וכן לגלח שערות ראשו אם היו גדולים. ואין לקוץ צפרני ידיו ורגליו ביום אחד, גם אין לקוץ צפרניו או לגלח שערות בראש חדש אפילו חל בערב שבת. יש מקפידין שלא ליטול את הצפרנים כסדרן אלא בדילוג, דהיינו בימין מתחילין באצבע הסמוך לאגודל, והסימן: ב ד א ג ה, ובשמאל מתחילין אצבע הרביעי והסימן: ד ב ה ג א. גם יש מקפידין שלא ליטול הצפרנים ביום ה', כי מתחילין לגדל ביום שבת שהוא יום השלישי. טוב ליזהר לשרוף את הצפרנים.
(טו)[עריכה]
בכל ערב שבת יפשפש במעשיו ויתעורר בתשובה לתקן כל הקלקולים שעשה בששת ימי המעשה, כי ערב שבת כולל כל ימי השבוע, כמו ערב ראש חודש כולל כל החודש.
(טז)[עריכה]
ישתדל שיהיו לו בגדים נאים, וגם טלית של מצוה נאה לכבוד שבת דכתיב וכבדתו, ודרשינן שלא יהא מלבושך של שבת כמלבושך של חול. ואפילו אם הוא בדרך בין הנכרים ילבש בגדי שבת, כי אין המלבושים לכבוד הרואים אלא לכבוד השבת.
(יז)[עריכה]
התבשילין צריכין להשגיח להסירם מן הגחלים קודם שבת, ואם שכח ולא הסירם, אזי אם יבא בשבת לקחת את הקדרה וגחלים בוערות סביב לה שאם יקח את הקדירה יזיז את הגחלים, אסור לישראל לקחת אותה, ועל ידי אינו יהודי מותר.
(יח)[עריכה]
התבשילין שמטמינין בתנור ליום השבת כנהוג, אף על פי שהפתח אינו טוח בטיט מותר, ואסור לפתוח את התנור בלילה, כי שמא יש קדירות שעדיין לא נתבשלו כל צרכן, ועל ידי שיסתום אחר כך את התנור יגרום בישול.
(יט)[עריכה]
הא דמותר להטמין גם כשאין התנור טוח בטיט, זהו דוקא כשמטמינין בשר, וכן אפילו כשמטמינין מיני קטניות ומיני בצק, אלא שמטמינים זמן הרבה קודם הלילה, באופן שיוכל להתבשל קודם הלילה קצת עד שיהא ראוי לאכילה על ידי הדחק. אבל כשמטמינין מיני קטניות ומיני בצק סמוך ללילה צריכין דוקא לטוח התנור בטיט (כי מן הסתם אינו גרוף וקטום כראוי). וצריכין ליזהר בזה, כי אם לא עשו כן, אז אפילו בדיעבד המאכלים אסורים עד למוצאי שבת בכדי שיעשו.
(כ)[עריכה]
בשבת כשפותחין את התנור שהוא טוח בטיט יש לפתחו על ידי אינו יהודי, ואם אין אינו יהודי יש לפתחו על ידי קטן, ואם אין קטן מותר גם לגדול לפתחו. ויש לעשות על ידי שינוי.
(כא)[עריכה]
המטמין קפה בערב שבת בתוך הגומא לצורך שבת, ומכסהו בכרים וכדומה שיהא חם, אם הוא מטמינו בתוך חול, אסור להטמין כל הכלי בתוך החול. ואפילו אינו מטמין כל הכלי אלא מקצתו, ועל מקצתו מכסה בבגדים וכדומה, באופן שכל הכלי מכוסה מכל הצדדים גם זה אסור, אלא צריך לעשות באופן זה, שהכלי אשר בתוכו הקפה יטמינו רק עד חציו, או עד שלישיתו בתוך החול, והמותר יהא באויר. ויתן על הגומא דף או יכפה עליו כלי, שיהא אויר בינו ובין הכלי שבתוכו הקפה, ואז יכול ליתן עליהם בגדים וכרים וכדומה. (יתר דיני הטמנה בשולחן ערוך סימן רנז רנח רנט).
(כב)[עריכה]
סמוך לחשכה ישאל לאנשי ביתו בלשון רכה, הפרשתם חלה, ויאמר להם הדליקו את הנר.
(כג)[עריכה]
חייב כל אדם למשמש בבגדיו בערב שבת קודם חשכה, אם אין מחט תחוב בהם או אם אין איזה דבר בכיסים, ואפילו במקום שיש עירוב, שמא יש בהם איזה דבר מוקצה.


<< · קיצור שולחן ערוך · עג · >>
סעיף א אסור להניח לאינו יהודי שיעשה מלאכת ישראל בשבת, וסמכוהו על הפסוק, כל מלאכה לא יעשה, דמשמע אפלו על אינו יהודי. ואם מוסר לאינו יהודי את המלאכה בערב שבת, אע"פ שהאינו יהודי עושה בשבת, מתר. אבל רק באלו האפנים א שהאינו יהודי יקח את החפץ מביתו של ישראל קדם השבת ולא בשבת
סעיף ב ב שיקצץ לאינו יהודי שכרו, שאז הוא עושה את המלאכה בשביל עצמו, שיקבל שכרו. ולכן מי שיש לו משרת אינו יהודי לזמן ידוע, אסור להניח לו לעשות מלאכה בשבת, מפני שהמלאכה היא רק לתועלת הישראל. ואינו יהודי הנוסע לאיזה מקום וישראל נותן לו אגרת שישאה שמה. וישאה גם בשבת, . צריך הישראל לתת לו איזה שכר, כדי שהאינו יהודי יעשה בשביל שכרו ולא בחנם
סעיף ג ג השכר יהא קצוב לכל המלאכה, ולא יהא האינו יהודי שכיר יום - רמג רנב
סעיף ד ד אסור לקבע להאינו יהודי שיעשה המלאכה בשבת. ואפלו אם אינו קובע לו בפרוש שיעשה בשבת, אלא שהוא קובע לו זמן שיגמר המלאכה סמוך לאחר השבת, וידוע כי אפשר שיגמר את המלאכה עד יום זה, אם לא יעשה גם בשבת, גם כן אסור. וכן אם שולח בידו אגרת ואומר לו, ראה שתביאהו שמה ביום פלוני, וידוע כי אי אפשר להגיע שמה אלא אם כן ילך גם בשבת, גם כן אסור. וכן אם יום השוק הוא ביום השבת, אסור לתת לנכרי מעות בערב שבת שיקנה לו איזה דבר שידוע שאינו מוצא לקנותו כי אם בשבת. וכן אסור לתן לו איזה דבר למכרו בענין זה. ואולם אפן זה שאינו קובע לו בפרוש שיעשה בשבת, אינו אסור, אלא בנותן לו בערב שבת, אבל קודם לכן, מתר לתת לו החפץ לעשות או מעות לקנות, וטוב שלא לדור כלל בעיר שיום השוק הוא בשבת, כי אי אפשר שלא יחטא. ואם השוק אינו בשכונת היהודים, אין לחש

יח אדר
סעיף ה המלאכה לא תהא במחבר לקרקע, כגון בנין או עבודת השדה. אבל עבודת הבנין, אסור שיעשה אינו יהודי בשבת, אע"פ שהישראל קצץ עמו כל שכר הבנין לגמרי. ובשעת דחק גדול יעשה שאלת חכם. ואפלו לסתת אבנים אולתקן קורות לצרך בנין, אם ידוע שהמה של ישראל, והנכרי עושה ברחוב במקום פרהסיא, אסור שיעשה בשבת. וכן עבודת השדה, כגון לחרוש ולקצור וכדומה, אפלו אם שכר את האינו יהודי שיעשה כל המלאכה בעד סכום ידוע ואינו שכיר יום, אסור. אבל אם האינו יהודי נוטל חלק מן התבואה, והמנהג הוא כן באותן המקומות, שהעובד את האדמה נוטל חלק בתבואה, מתר. ואם השדה הוא במקום רחוק שאין ישראל דר בתוך תחום שבת ממנו, מתר גם בשכירות בסכום ידוע, ובלבד שלא יהא האינו יהודי שכיר יום
סעיף ו אם בנו גוים לישראל בית בשבת באסור,נכון להחמיר שלא יכנס בו - ויש בזה כמה חלוקי דינים
סעיף ז מי שיש לו שדה או ריחים, מתר להשכירן לאינו יהודי, ואע"פ שאינו יהודי עושה בהם מלאכה בשבת. אבל מרחץ אסור להשכיר לו. ואם המרחץ אינו של ישראל אלא בשכירות מאינו יהודי, יעשה שאלת חכם איך ינהג בו. וכן מי שהוא מחזיק מכס פנדק - ווירטסהויז, מלבנה - ציגעל הוטע" בית-יציקה לזכוכית - גלאז הוטטע וכדומה, צריך שאלת חכם איך ינהג בהם - רמ"ג רמ"ד
סעיף ח בביתו של ישראל, אסור להניח לאינו יהודי שיעשה מלאכה בשום אפן. ואפלו משרת אינו יהודי שרוצה לעשות מלאכה בשביל עצמו צריכין למחות בו - רנב שה
סעיף ט אמן אינו יהודי שעשה מלבוש בשביל ישראל, והביאו לו בשבת, מתר ללבשו. ואם ידוע שגמרו בשבת, אין ללבשו כי אם לצרך גדול. אבל אסור לקח כלים ומלבושים מבית האמן, אפלו מאמן ישראל בשבת ויום- טוב. ואינו יהודי שאינו אמן, אלא שיש לו חנות שמוכר מנעלים וכדומה, מתר לישראל המכירו לקח ממנו בשבת ולנעלם, ובלבד שלא יקצץ עמו דמי המקח, וגם לא יהיו דברים שהובאו מחוץ לתחום - רנ"ב
סעיף י כלים שעושין בהם מלאכה, כגון מחרשה וכיוצא בה, אסור להשכיר לאינו יהודי בערב שבת. ואף -על- פי שאין אנו מצוים על שביתת כלים, מכל מקום כיון שהוא נוטל שכר והשכירו בערב שבת, מחזי כאלו האינו יהודי הוא שלוחו. וביום ה' מתר לו להשכירו. ולהשאיל לו, מתר אפלו בערב שבת, ואפלו כלים שעושין בהם מלאכה, ובלבד שיקחם האינו יהודי מביתו של ישראל קדם הכנסת שבת. אפלו אם מתנה עם האינו יהודי שהוא ישאיל לו עבור זאת כליו בפעם אחרת, מתר, ולא אמרינן בכי האי גונא דהוי כשכירות. וכן להשכיר לו כלים שאין עושין בהם מלאכה, מתר אפלו בערב שבת כשאינו יהודי מוציאם קדם שבת - רמ"ו
סעיף יא הא דמתר להשכיר כלים לאינו יהודי באפנים הנזכרים, דוקא כשאינו נוטל שכר שבת בפני עצמו אלא בהבלעה תוך שאר ימים, כגון שמשכיר לחדש או לשבוע, ואומר לו: בעד כל שבוע או בעד כל חדש תתן לי כך וכך, או אפלו בעד כל ב' ימים או כל ג' ימים. אבל שכר שבת בפני עצמו, אסור לטול. אפלו השכיר לו לשנה וחושבים ימים נפרדים, שאומר: אני משכיר לך לשנה או לחדש, ובעד כל יום ויום תתן לי כך וכך, אף-על- פי שאחר כך משלם האינו יהודי בעד כל הימים בבת אחת, אסור לטול שכר המגיע לשבתות, כיון שמחשבין ימים נפרדים. ואסור לטל שכר שבת שלא בהבלעה, אפלו בעד כלים שאין עושין בהן מלאכה, ואפלו בעד חדר לדור בו - רמו מו. ואסור שכר שבת הוא בין מאינו יהודי בין מישראל


<< | קיצור שולחן ערוך · סימן עד | במהדורה המנוקדת | >>
דין המפליג בספינה
ובו ד סעיפים:
א | ב | ג | ד
סעיף א[עריכה]
אין מפליגין בספינה על הים פחות משלשה ימים קודם שבת, דהיינו מיום ד' ואילך אסור. אבל אם הולך לדבר מצוה מותר אפילו בערב שבת.
סעיף ב[עריכה]
על הנהרות מותר להפליג בספינה בכל ענין אפילו בערב שבת ובלבד שלא יצטרך הישראל לעשות שם מלאכה בשבת, ואפילו אם בהמות מוליכות את הספינה מותר.
סעיף ג[עריכה]
היכא דמותר להפליג בספינה בערב שבת, אם נכנס בה בערב שבת וישב שם עד חשיכה, אף על פי שחזר לביתו ולן בביתו, מותר ליכנס בה אחר כך ביום השבת ובלבד שלא תלך הספינה בשביל ישראלים לחוד, אך מאחר שהיה בביתו בשבת קנה שביתה בביתו, ולכן אם הלכה הספינה יותר מתחום שבת, ובאה בשבת ליבשה אין לו שם אלא ארבע אמות, ויותר מזה אסור לו ללכת שמה.
סעיף ד[עריכה]
ללכת בספינה בשבת כדי להתפלל בעשרה או למצוה אחרת, אם הספינה הולכת גם בשביל אחרים יש להתיר, מכל מקום יש להישראל ליכנס בתוך הספינה בערב שבת בעוד יום ולישב שמה עד שתחשך, ואחר כך יכול לחזור לביתו וחוזר בשבת לתוך הספינה, אבל שתלך הספינה בשביל הישראל לבד אין להתיר.


<< | קיצור שולחן ערוך · סימן עה | במהדורה המנוקדת | >>
דין הדלקת הנרות
ובו י"ד סעיפים:
א | ב | ג | ד | ה | ו | ז | ח | ט | י | יא | יב | יג | יד
סעיף א[עריכה]
חייב כל אדם להפריש את עצמו ממלאכה, ולהדליק את הנרות לכל הפחות חצי שעה קודם צאת הכוכבים. ואם אמרו בבית הכנסת מזמור שיר ליום השבת, אף על פי שעדיין יש שתי שעות עד הלילה, מכל מקום חל שבת על המועט ואסורים בכל המלאכות. ואפילו מי שבא מעיר אחרת לכאן, חל עליו שבת מיד כשאמרו בציבור מזמור שיר ליום השבת, ובעיר שיש בה שני בתי כנסיות אין אחד נגרר אחר חברו.
סעיף ב[עריכה]
מצוה להרבות בנרות לכבוד שבת, יש נוהגין להדליק עשרה, ויש מדליקין שבעה. ועל כל פנים ראוי שלא לפחות משתי נרות נגד זכור ושמור, ואך בשעת הדחק גם בחד סגי. ויהיו ארוכים שידלקו לכל הפחות עד לאחר האכילה, ויהדר לקנות נרות יפים, דאמר רב הונא הרגיל בנר שבת להשתדל בו לעשותו יפה, הויין לו בנים תלמידי חכמים, שנאמר כי נר מצוה ותורה אור, על ידי נר מצוה בא אור תורה. ולכן ראוי שתתפלל האשה בשעת הדלקה, שיתן לה הקדוש ברוך הוא בנים זכרים מאירים בתורה, וטוב שתתן מקודם איזה פרוטות לצדקה, ואשה קשת רוח בגידול בנים או שאין לה כלל, סגולה שתאמר לאחר הדלקת הנרות ההפטרה של יום ראשון דראש השנה, וטוב שתבין מה שהיא אומרת ותאמר בכוונה.
סעיף ג[עריכה]
מצוה מן המובחר להדליק בשמן זית, וגם שמן הרגיל בינינו שקורין בלומענעהל כשר אבל שאר שמנים יש מהם שאינם כשרים. וגם הפתילה יהדר שתהא מצמר גפן, או פשתן או קנבוס, כי בשאר דברים יש מהם שאינם כשרים, ובמדינתנו נוהגין להדליק בנרות העשוים מחלב והם כשרים. אבל להניח חתיכת חלב בתוך כלי ובתוכו פתילה אסור להדליק כן. המדליק צריך שידליק עד שיאחז האור ברוב אותה חתיכה פתילה היוצאה מן הנר, וכן בנרות העשוים מחלב צריך שיאחז האור ברוב הפתילה היוצאת.
סעיף ד[עריכה]
כבר ידוע שכל המצות מברכין עליהן עובר לעשייתן, אבל בהדלקת הנרות לשבת כיון שבהדלקה מקבלת האשה שבת על עצמה, והברכה הרי היא התחלה להדלקה, ואם כן אם תברך תחלה לא תוכל עוד להדליק, על כן היא מדלקת תחלה. וכדי שתהא הברכה עובר לעשייתן, פורשה ידיה כנגד פניה, שלא תראה הנרות, ומברכת ומסירה את הידים ורואה את הנרות, והוי כאלו בירכה קודם ההדלקה (ומשום לא פלוג נוהגת כך גם ביום טוב). ועיקר הנרות, שבהם הוי קבלת שבת, הם אלו שעל השלחן שאוכלין עליו, ועל כן תדליק אותם באחרונה. ובשעת הצורך כגון שהיא צריכה ללכת לטבילה או לחופה, או לשאר דבר נחוץ תוכל להתנות שאינה מקבלת שבת בהדלקה, ואז תוכל לברך קודם הדלקה, ואפילו תנאי בלב סגי.
סעיף ה[עריכה]
מצות הדלקת הנרות, חלה בין על האנשים בין על הנשים, אלא שהנשים מוזהרות בה יותר, מפני שהן מצויות בבית, ועוד מפני שהאשה כבתה נרו של עולם, שהחטיאה לאדם הראשון והחשיכה נשמתו שקרויה נר, כמו שנאמר נר אלהים נשמת אדם, ולכן צריכה היא לתקן זאת בהדלקת הנרות לכבוד שבת. ולכן אם האשה בביתה היא קודמת למצוה זאת, ומכל מקום יש לו להאיש גם כן לסייע במצוה, ויתקן את הנרות ויהבהב אותם, דהיינו שידליקם ויכבם כדי שיהיו נוחים אחר כך להדליק. ואשה יולדת, בשבת הראשון ידליק הבעל ויברך, אבל אחר כך, וגם בכל פעם שהיא נדה, מדלקת ומברכת.
סעיף ו[עריכה]
נוהגות הנשים שקודם הדלקת הנרות רוחצות ולובשות בגדי שבת ואשרי להן, וצריכות להתפלל מנחה תחלה, כי בהדלקת הנרות היא מקבלת שבת על עצמה ואינה יכולה להתפלל אחר כך מנחה של חול. ואשה שנתאחרה בעסקיה ובאה לביתה קרוב לחצי שעה קודם שבת, שאם תרחץ ותלבש, תוכל לבא לידי ספק חילול שבת, מצוה יותר שתדליק כמות שהיא משתבא חס ושלום לידי ספק חלול שבת. ואם הבעל רואה שהיא מתאחרת מלבא, מצוה גדולה שידליק הוא ואל ישגיח ברוגזה.
סעיף ז[עריכה]
אם האיש מדליק הנרות והוא צריך לעשות אחר כך איזה מלאכה, טוב גם כן שיתנה שאינו מקבל שבת בהדלקה זו. אבל בדיעבד אם לא התנה יכול לעשות אחר כך מלאכה, כי בהדלקת הבעל אין מנהג שהוא מקבל שבת.
סעיף ח[עריכה]
צריכין להדליק במקום שיאכלו, שיהא ניכר שמדליקין לכבוד שבת, ולא להדליק במקום אחר. אך בשעת הדחק כגון שהאשה חולה ואינה יכולה ללכת אל השלחן, מדלקת כשהיא במטה, ומעמידין אותם אחר כך על השלחן בבית זה, כי כל הבית נחשב מקומם, ונשים שמדליקות הנרות בסוכה, ואחר כך נושאות אותן לתוך הבית לא יפה הן עושות. נר שהוא דולק מערב שבת, צריכין לכבותו ולחזור ולהדליקו לכבוד שבת, כדי שיהא ניכר שמדליק לכבוד שבת.
סעיף ט[עריכה]
צריך להדליק את הנרות בכל החדרים שמשתמש שם. מי שהוא בביתו אצל אשתו כיון שהיא מברכת על הנרות שבחדר אחד, אין צריכין לברך על ההדלקה שבשאר חדרים, אבל אם הוא במקום אחר, אם יש לו שם חדר מיוחד צריך להדליק ולברך. ואם הם רבים שנתאכסנו בחדר אחד, ישתתפו לקנות נרות וידליק אחר ויברך, ויכוין להוציא את כולם בברכתו, וגם הם יכוונו לצאת בברכתו. ואם אין לו חדר מיוחד אלא שהוא בחדר אחד עם בעל האושפיזא ישראל, אינו צריך להדליק כיון שאשתו מדלקת עליו בביתו. ובחורים הלומדים במקום אחר, אם יש להם חדר מיוחד צריכין להדליק בברכה, וישתתפו גם כן לקנות נרות ואחד יברך ויוציא כולם, וצריכין שיהיו הנרות דולקים עד שיבאו שמה. ואם אין להם חדר מיוחד, כיון שאין להם נשים שמדליקות צריכין לתת פרוטה לבעל הבית שיהיה להם שותפות בנרות, ומי שהוא סמוך על שלחן בעל הבית הוא בכלל בני ביתו ואין צריך להשתתף.
סעיף י[עריכה]
נוהגין שאפילו כמה נשים מדליקות בבית אחד, וכל אחת מברכת על נרות שלה, כי כמה שניתוסף אורה יש בה שמחה יתירה, ואך יש ליזהר שלא תדליקו שתים במנורה אחת, ובשעת הדחק מקילין גם בזה.
סעיף יא[עריכה]
אין ליתן מים אפילו מבעוד יום לתוך נקב המנורה שמכניסין שם את הנר של חלב או של שעוה כדי שכשיגיע לשם יתכבה. ובמקום צורך יש להקל אם נותן מבעוד יום, אבל להעמיד כלי עם מים תחת מנורה התלויה, כדי שאם יפלו ניצוצות יתכבו איסור גמור היא אפילו להעמידו מבעוד יום. ולהעמיד כלי בלי מים לקבל הניצוצות מותר, אפילו משחשכה כי ניצוצות אין בהם ממש. ולהעמיד הכלי בשביל שיטפטף לשם השמן או החלב משחשכה אסור, דכיון שאם יטפטף יאסר הכלי בטלטול, נמצא שהוא מבטל כלי מהיכנו ואסור, משום דהוי כאלו דבקו שם, אבל להעמידו מבעוד יום מותר. ואם נטף לתוכו שמן אסור להסתפק ממנו בשבת והכלי אסור בטלטול, ואם לא נטף לתוכו לא נאסר הכלי בטלטול על ידי מחשבה בעלמא.
סעיף יב[עריכה]
טוב להניח את החלות על השלחן קודם שמדליקין את הנרות כדלקמן סימן פט, סעיף ב'.
סעיף יג[עריכה]
אשה סומא אם יש לה בעל ידליק הבעל ויברך, ואם אין לה בעל והיא דרה לבדה, מדלקת ומברכת. ואם דרה עם אחרים בבית אחד והאחרים מדליקין, מדלקת הסומא בלא ברכה, אך אם היא עקרת הבית תדליק היא תחלה ותברך, ואחר כך ידליקו האחרים ויברכו.
סעיף יד[עריכה]
אשה ששכחה פעם אחת להדליק, תדליק כל ימיה נר אחד יותר ממה שהיתה רגילה. וכן אם שכחה כמה פעמים תדליק תמיד נר אחד יותר. והוא משום היכר שתהא זהירה מכאן ולהבא, ולכן אם מחמת אונס לא הדליקה אינה צריכה להוסיף.


<< · קיצור שולחן ערוך · עו · >>
סעיף א נוהגין להקדים תפלת ערבית של שבת יותר מבימות החל, ונכון הוא כדי להקדים קבלת שבת בכל מה שאפשר, רק שיהא מפלג המנחה ולמעלה. ואף הנוהגין להתפלל כל ימי החל מעריב בזמנה, דהינו בצאת הכוכבים, יכולין להקדים בשבת. ואפלו שלפעמים בימות החל מתפללין מנחה בשעה שמתפללין עתה ערבית, אין חוששין בזה בתפלת ערבית של שבת, שיש בה מצוה, שמוסיף מחל על הקדש
סעיף ב בברכת השכיבנו אין חותמין כמו בחל שומר עמו ישראל, כיון שברכה זו היא על כללות עם ישראל, וכללות עם ישראל אינם צריכים שמירה בשבת, כי השבת מגן עלינו, אלא אומרים, ופרוס. וחותמין, ברוך אתה ה' הפורס וכו' וכן ביום-טוב. אם טעה וסים כמו בחל, אם נזכר מיד לאחר תבת לעד, יאמר מיד, הפורס סכת שלום וכו', אבל אם לא נזכר עד לאחר כדי דבור, אינו צריך לאמרו עוד
סעיף ג נוהגין לומר בתפלת ערבית, וינוחו בה, ובשחרית ומוסף, וינוחו בו. ובמנחה, שבתות קדשך וינוחו בם
סעיף ד אחר תפלת הלחש בערבית בשבת אומרים כלם ביחד, ויכלו. ויש לאמרו מעמד, לפי שבזה אנו מעידים להקדוש-ברוך- הוא במעשה בראשית, והעדים צריכין להעיד מעמד

כב אדר
סעיף ה אחר כך אומר שליח -הצבור ברכה אחת מעין שבע, דהיינו, ברוך אתה ה' אלקינו ואלקי אבותינו וכו', מגן אבות וכו' אלקינו ואלקי אבותינו וכו', ומסים ברוך אתה ה' מקדש השבת. ויש להקהל לעמד בשעה ש שליח הצבור אומר ברכה זאת, וישמעו היטב. ונוהגין שאומרים עמו מגן אבות, עד זכר למעשה בראשית. וגם המתפלל ביחידות, יכול לומר מגן אבות עד זכר למעשה בראשית, אבל יותר לא יאמר
סעיף ו בכל שבתות השנה אומרים ברכה זאת, אפלו ביום-טוב, ובשבת שחל לאחר יום- טוב. אך כשחל יום -טוב ראשון של פסח בשבת, אין אומרים אותה
סעיף ז אין אומרים אותה אלא במנין קבוע. אבל במקום שאין מתפללין בעשרה אלא באקראי, כגון בבית החתן או בבית האבל, אין אומרים אותה. ואם קבעו מקום להתפלל בעשרה איזה שבועות, כמו בירדים, יש לאמרה - רסח
סעיף ח במדינות אלו נוהגין ששליח- הצבור מקדש בבית הכנסת בלילי שבתות וימים טובים - חוץ משני לילות הראשונים של פסח. וכיון שהוא אינו יוצא בקדוש זה, ואסור לו לטעם קדם קדוש, לכן כדי שלא תהא ברכתו לבטלה, נותנים לטעם לקטן שהגיע לחנוך, והקטן ישמע את הברכה ממנו ויוצא בה, ונמצא שלא ברך לבטלה - דמתר להאכיל את הקטן קדם קדוש, כמו שיתבאר לקמן בסימן קס"ה, אם ירצה השם ואם אין קטן בבית- הכנסת, יכון המקדש או אדם אחר, לצאת בקדוש זה. וישתה שעור רביעית כדי לברך ברכה אחרונה, ואף- על פי- כן יכול הוא לחזור ולקדש בביתו להוציא את אשתו ובני ביתו אם אינן יודעין לקדש בעצמן. והא דיוצא בקדוש שבבית -הכנסת, אף- על- גב דאין קדוש אלא במקום סעודה בשעת הדחק סומכין על הפוסקים דסבירא להו, דדי אם שותה רביעית שלמה מן הכוס. וטוב שישתה רביעית חוץ מכמלא לגמיו, דהינו כמלא לגמיו משום קדוש, ועוד רביעית משום סעודה

כד ניסן
סעיף ט נוהגין לומר פרק במה מדליקין. ואין אומרים אותו ביום טוב שחל בשבת, ולא כשחל יום-טוב בערב שבת, ולא בשבת חל -המועד - ע"ר
סעיף י נוהגין שבשבת אין משכימין כל כך לבא לבית -הכנסת כמו בחל, משום דשינה מענג שבת היא, ואסמכוה אקרא, דבקרבן התמיד של ימות החל נאמר בבקר, ובשבת נאמר וביום השבת, דמשמע אחור. ומכל מקום צריכין לזהר שלא לאחר זמן קריאת -שמע ותפלה
סעיף יא זמן תפלת מוסף הוא מיד אחר תפלת שחרית, ואין לאחרה יותר מעד סוף שבע שעות . ואם התפלל אותה אחר שבע שעות, נקרא פושע, ואע"פ כן יצא ידי חובתו, מפני שזמנה כל היום
סעיף יב היו לפניו להתפלל שתי תפלות, אחת של מנחה ואחת של מוסף, כגון שאחר מלהתפלל מוסף עד שש שעות ומחצה, צריך להתפלל תחלה מנחה ואחר כך מוסף, משום דמנחה תדירה יותר, וקימא לן תדיר ושאינו תדיר, תדיר קודם. ומכל מקום בצבור אין לעשות כן - רפ"ו
סעיף יג בקדשה דמוסף שאומרים, שמע ישראל ה' אלהינו ה' אחד, ומיד אומרים הקהל, אחד הוא אלקינו וכו', הוא טעות, כי אסור לומר תבת אחד שתי פעמים רצופות. אלא יאמר ה' אחד, הוא אלקינו וכו', אך שליח-הצבור שהוא ממתין על הצבור, יכול הוא להתחיל בתבת אחד, כיון שהפסיק בינתים - עיין בסידור

כב ניסן
סעיף יד במנחה קודם קריאת התורה, אומרים ואני תפלתי וגו', והוא על פי מה שדרשו רבותינו זכרונם לברכה בפסוק, ישיחו בי יושבי שער ונגינות שותי שכר. וכתיב אחריו, ואני תפלתי וגו .' אמר דוד לפני הקדוש- ברוך- הוא, רבונו של עולם, אין אמה זו כשאר אמות העולם. אמות העולם כשהם שותים ומשתכרים הולכין ופוחזין. ואנו לא כן, אלא אע"פ ששתינו, ואני תפלתי וגו' ולכן אומרים אותו לפני קריאת התורה, להודות ליוצרנו, שלא שם חלקנו כהם, ואפלו הרקים שבנו, באים לשמע תורה. וביום-טוב שחל בחל, שאין קורין בתורה, אין אומרים אותו. אבל בשבת, אע"פ שאין ספר תורה לקרות, מכל מקום אומרים אותו. ואומרים אותו אז קדם החצי קדיש, כדי שלא להפסיק בין הקדיש לתפלת שמונה -עשרה
סעיף טו לאחר חזרת השמונה-עשרה נוהגין לומר צדקתך צדק, והמה שלשה פסוקים, כעין צדוק הדין על שלשה צדיקים שנפטרו בשעה זאת, יוסף, משה ודוד. ואם הוא ביום שאם היה חל לא היו אומרים תחנון, אין אומרים אותו. אך כשמתפללים בצבור בבית אבל, אומרים אותו, דאם לא יאמרוהו, הוי פרהסיא, ואין אבלות פרהסיא בשבת
סעיף טז אם טעה בשבת או ביום-טוב והתחיל ברכות אמצעיות של חל ונזכר באמצע ברכה, צריך לגמר כל אותה ברכה שהתחיל, ואחר כך מתחיל ברכה אמצעית של שבת או של יום -טוב. והטעם הוא, משום דמן הדין היה ראוי לתקן גם בשבת ויום -טוב כל ברכות האמצעיות כמו בחל, ולהזכיר קדשת היום בברכת רצה כמו בראש- חדש וחל- המועד. אלא מפני כבוד שבת ויום -טוב לא הטריחו חכמים, ותקנו ברכה אחת אמצעית לקדשת היום. אבל זה שהתחיל ברכה של חל, יש לו לגמור אותה- ברכה, כיון שהיא ראויה לאמרה עתה מן הדין
סעיף יז אפלו לא התחיל רק תבה אחת מן הברכה ונזכר מיד, צריך לגמר כל הברכה, חוץ מברכת אתה חונן, שאם לא אמר עדין רק תבת אתה, כיון שגם תפלות ערבית ומנחה, מתחילין אתה, לכן אם בתפלת ערבית או מנחה אע"פ ששכח שהוא שבת והתחיל תבת אתה על דעת לומר אתה חונן, אם נזכר מיד שהוא שבת, אינו צריך לומר ברכת אתה חונן, אלא גומר ואומר קדשת וכו'. ]ובמנחה, אחד וכו[ ואם ארע לו כן בשחרית, אזי אם היה הטעות מחמת שהיה סובר שהוא חל, צריך לגמור ברכת אתה חונן. אבל אם ידע שהוא שבת ושצריך לומר ישמח משה, אלא שנכשל בלשונו מחמת הרגלו ואמר תבת אתה, אינו צריך לגמור ברכת אתה חונן, אלא אומר ישמח משה. דכיון שיש בתפלות שבת גם כן תפלות שמתחילין אתה, הוי ליה כמו שטעה בתפלת שבת מזו לזו, מאחר שידע שהוא שבת ולא אמר עדין רק תבת אתה
סעיף יח אם לא נזכר עד בברכות האחרונות, - דהינו מן רצה ולהלן פוסק באמצע ברכה במקום שנזכר, ומתחיל בשל שבת או יום -טוב וגומר כסדר. ואם לא נזכר עד לאחר שהתחיל לומר יהיו לרצון, חוזר לראש התפלה
סעיף יט בתפלת המוספין אם טעה בברכות אמצעיות של חל, פוסק באמצע ברכה במקום ברכה שנזכר בה ומתחיל ברכה אמצעית של תפלת מוסף, כי בתפלת מוסף לא היה כלל מן הדין להתפלל כל הברכות האמצעיות כמו בחל, אלא ברכה אחת של מוסף
סעיף כ מי שטעה והתחיל תפלה של חל בשבת, סימן רע לו, ויפשפש במעשיו כל ימי השבוע הבא, ויעשה תשובה
סעיף כא טעה בברכה אמצעית של תפלות השבת מזו לזו, אם נזכר קדם שאמר את השם מחתימת הברכה, חוזר לתחלת הברכה שהיה לו להתפלל עתה. אבל אם לא נזכר עד לאחר שאמר את ה', גומר ואומר מקדש השבת ויוצא בדיעבד לפי שהעקר מברכות האמצעיות היא רצה נא במנוחתנו, והיא שוה בכל התפלות
סעיף כב במה דברים אמורים, בתפלות ערבית שחרית ומנחה. אבל בתפלת מוסף, אם התפלל במקומה תפלה אחרת, לא יצא, הואיל ולא הזכיר קרבן מוסף. וכן אם במקום ערבית או שחרית או מנחה התפלל מוסף, לא יצא, הואיל והזכיר קרבן מוסף, ואמר שקר לפני המקום ברוך הוא - רסח

סעיף כג אם טעה בתפלת יום-טוב שהיה לו לחתום מקדש ישראל והזמנים, וחתם מקדש השבת, אם חזר בתוך כדי דבור ואמר מקדש ישראל והזמנים, יצא. ואם לאו, צריך לחזור ולהתחיל אתה בחרתנו וכו' - תפ"ז


<< · קיצור שולחן ערוך · עז · >>
סעיף א מצות עשה מן התורה לקדש את יום השבת בדברים, שנאמר זכור את יום השבת לקדשו, כלומר זכרהו זכירת שבת בקדוש. וצריך לזכרהו בכניסתו בקדוש וגם ביציאתו בהבדלה. ותקנו חכמים שתהא זכירה על כוס יין, בין בכניסתו בין ביציאתו - רע"א
סעיף ב יכולין לקדש ולאכול אע"פ שעדין אינו לילה. אך הנוהגין כל ימות החל להתפלל מעריב בזמנה ובשבת מקדימין - כמו שכתבתי בסימן שלפני זה, אלו אסורין לאכול משהגיע חצי שעה קדם צאת הכוכבים. ולכן אם אין יותר מחצי שעה עד הלילה, צריכין להמתין עד הלילה, ואז יקראו תחלה שלש פרשיות של קריאת-שמע, ואחר כך יקדש. ואסור לטעם כלום ואפלו מים קדם קדוש
סעיף ג מצוה לקדש על יין ישן, ומצוה לברור יין יפה. ואם אפשר, יש להדר אחר יין אדם. ובמקום שאין יין כשר כראוי מצוי, מקדשין גם על יין צמוקים - עין לעיל סימן נ"ג סעיף ו. ויכלו, יש לומר מעמד. ומסתכל בנרות, ואחר כך ישב. ומסתכל בכוס ומברך בורא פרי הגפן ואשר קדשנו וכו'. ואם אין לו יין, מקדשין על הפת ולא על שאר משקין - רע"א רע"ב
סעיף ד גם הנשים חיבות בקדוש. על כן ישמעו היטב את הקדוש ויענו אמן, אבל ברוך הוא וברוך שמו לא יאמרו )עין לעיל סימן ו' סעיף ט(. וקטן אפלו הוא בן שלש עשרה שנה, אם אינו ידוע שהביא שתי שערות, אינו מוציא את האשה, ולכן תקדש האשה בעצמה. ואם אינה יודעת, תאמר עם הקטן מלה במלה. וגם אם שומעת את הקדוש מן הבעל או מאיש אחר, יותר נכון הוא שתאמר עם המקדש מלה במלה. אם יש כמה בעלי בתים בבית אחד, איך יתנהגו בקדוש, עין לקמן סימן קל"ה סעיף ו
סעיף ה יין שנתחמץ, אין מקדשין עליו. וכן יין שיש לו ריח רע, אף על פי שלא נתחמץ, אלא ריחו וטעמו יין, שמברכין עליו בורא פרי הגפן, רק שמסריח קצת מחמת שהיה בכלי מאוס, וכן אם הוא מריח אחר החבית - תוספת שבת בשם ש"א אין מקדשין עליו. וכן יין שעמד מגלה איזה שעות - אף- על- גב דהאידנא לא קפדינן אגלוי, אין מקדשין עליו משום הקריבהו נא לפחתך הירצך או הישא פניך. יין שיש בו קמחין, יש לסננו. ואם אי אפשר לסננו, מקדשין עליו כך. אבל אם יש עליו קרום לבן, אין מקדשין עליו דמסתמא פג טעמו
סעיף ו מקדשין על יין מבשל ועל יין שיש בו דבש. אך יש אומרים, שאין מקדשין עליהם, כיון דאינן ראויין למזבח. על כן אם אפשר, יש להדר אחר יין אחר - ער"ב
סעיף ז הכוס צריך להיות שלם ונקי. וכל הדינים שהן בכוס של ברכת המזון - לעיל סימן מ"ה סעיף ג' וסעיף ד' יש גם בכוס של קדוש בין ביום בין בלילה, וכן בכוס של הבדלה. וטוב לקדש בלילה על כוס גדול שישיר ממנו לקדוש היום ולהבדלה
סעיף ח החלות תהיינה מכסות בשעת קדוש. ואפלו הוא מקדש עליהן, תהיינה מכסות בשעת קדוש זכר למן שהיה מכסה בטל מלמטה ומלמעלה
סעיף ט המקדש, ישתה מן הכוס לכל -הפחות כמלא לגמיו בלי הפסק. ומצוה שיטעמו כלם מכוס של ברכה. מי שאינו שותה יין מחמת גדר או מחמת שמזיק לו וכדומה, אין לו לקדש על היין על סמך שישתו המסבין - רעא רעב
סעיף י יין של קדוש, לפי שהוא מצרכי הסעודה, אינו טעון ברכה לאחריו, דברכת-המזון פוטרתו. אך יש פוסקים דסבירא להו, דאינו פוטרתו. על כן אם אפשר, יש לו להדר, שלאחר ברכת-המזון יברך על כוס יין וישתה רביעית, ויברך ברכה אחרונה לפטור גם את הכוס של קדוש
סעיף יא על היין שבתוך הסעודה אינו צריך לברך, שנפטר בברכת בורא פרי הגפן שבקדוש - ער"ב
סעיף יב קדש על הכוס סבר שהוא יין, ואחר כך נמצא שהוא מים או שאר משקה, יחזור ויקדש על היין. ואם עמד לפניו יין על השלחן. והיתה דעתו לשתות יין גם בתוך הסעודה, אינו צריך לקדש שנית, דהוי כאלו קדש על היין. ואם לא היה יין לפניו על השלחן, אבל היה יין בביתו והיתה דעתו לשתות בתוך הסעודה, אין צריך לברך בורא פרי הגפן, אלא אשר קדשנו וכו - ועין לעיל סימן נ"ו סעיף ז'.', ואם היה הכוס של שכר או מי דבש - מעד במקום שהוא חמר מדינה - עין לעיל סימן מ"ה סעיף א', בכל אפן אין צריך לקדש שנית, אלא יברך שהכל וישתה. ובמקומות שנוהגין לקדש אחר נטילת ידים קדם בציעת הפת, גם כן אין צריך לחזור ולקדש, אלא מברך המוציא . והוי כאלו קדש על הפת - רע"א
סעיף יג גם ביום בסעודת שחרית צריך לקדש על הכוס, דהינו שמברך עליו בורא פרי הגפן, וזהו הקדוש. וגם נשים חיבות בקדוש זה - פרמ"ג. וגם קדם קדוש זה, אסור לטעם כלום, ואפלו מים, כמו בקדוש הלילה - ועין לעיל סימן ח' סעיף ב' ומצוה מן המבחר שיהיה קדוש זה גם כן על היין דוקא. ואם חביב לו יין-שרף ומקדש עליו, גם כן יוצא, אך שיהא הכוס מחזיק רביעית, וישתה מלא לגמיו בלי הפסק ואם מקדש על היין ורוצה לשתות גם יין-שרף או קפה, עין לעיל סימן מ"ט סעיף ו
סעיף יד בין בלילה בין ביום, אין קדוש אלא במקום סעודה, שנאמר, וקראת לשבת ענג, ודרשו רבותינו זכרונם לברכה, במקום שאתה קורא לשבת, כלומר, קריאה דקדוש, שם יהא ענג. ואם קדש בבית זה ואוכל בבית אחר, אפלו אם בשעת קדוש היה בדעתו כן, אינו יוצא ידי קדוש, וגם צריך לאכול מיד לאחר הקדוש. ואם לא אכל מיד לאחר הקדוש, לא יצא ידי קדוש. וביום אף שאינו רוצה לאכול מיד סעודה קבועה, יכול לקדש ולאכול קצת פת כיסנין, ואז צריך לשתות מן הכוס רביעית, כדי לברך ברכה על המחיה ועל פרי הגפן. וזאת יכול לעשות גם קדם מוסף אם לבו חלוש - עין סעיף שאחר זה ומוהל שהוא צריך לברך על כוס המילה ועדין לא קדש, ישתה מן הכוס כמלא לגמיו ועוד רביעית - עין סימן שלפני זה סעיף ח
סעיף טו מתר לטעם אחר תפלת שחרית קדם תפלת מוסף. וטעימה, הינו פת כביצה ולא יותר. ופרות, אפלו הרבה, כדי לסעוד את הלב, ובלבד שיקדש תחלה וישתה כמלא לגמיו ועוד רביעית יין, - דלעת הצרך סמכינן, דזאת הוי קדוש במקום סעודה, או ישתה רביעית יין ויאכל כזית מחמשת מיני דגן - רע"ג רפ"ו

כה ניסן
סעיף טז כל אדם מישראל בין איש או אשה, חיבים לאכל בשבת שלש סעודות, אחת בלילה ושתים ביום. וחיב לאכול בכל סעודה פת, ואפלו בסעודה שלישית יזהר מאד לאכול פת דוקא. - וכיון שהוא נוטל ידיו ומברך על הנטילה, צריך לאכול פת כביצה, עין לעיל סימן מ' סעיף א'. לכן יזהר כל אדם, שלא למלאת כרסו בסעודת שחרית, כדי שיוכל לקים מצות שלש סעודות, ואם אי אפשר לו כלל לאכול פת גמורה, יאכל לכל- הפחות פת כיסנין או שאר מאכל העשוי מחמשת מיני דגן שמברכין עליו בורא מיני מזונות, שהוא נקרא מזון. ואם גם זאת אי אפשר לו, יאכל על- כל- פנים דברים שדרך ללפת בהם את הפת, כגון בשר ודגים וכיוצא בהם. ואם גם זאת אי אפשר לו, יאכל על -כל- פנים פרות מבשלים. זמן סעודה שלישית הוא משיגיע זמן מנחה גדולה, דהינו משש שעות ומחצה ואילך
סעיף יז וחיב לבצוע בכל סעודה על שתי ככרות שלמות, ואוחז שתיהן בידו בשעת ברכת המוציא ובוצע אחת מהן. ונוהגין לרשום בסכין על הככר במקום שרוצה לבצוע, והטעם, מפני שבחל צריכין לחתך קצת סביב הפת קדם ברכת המוציא, כמו שכתבתי בסימן מ"א סעיף ג', ובשבת אי אפשר, משום דבעינן שיהיה הפת שלמה בשעת הברכה, ולכן על- כל -פנים רושמין מקום החתך, כדי שידעו היכן יחתכו ולא יצטרכו להפסיק הרבה ולעין באיזה מקום יחתכו. ויש להניח הככרות שתהא זו שהוא רוצה לבצוע אותה לפניו, כדי שלא יצטרך להעביר על המצוה. ואפלו אוכל כמה סעודות צריך בכל סעודה שתי ככרות שלמות. וכן כשמקדש ביום בשחרית קדם הסעודה הקבועה ואוכל פת כיסנין, יש לקחת שתים שלמות - כן ראיתי לנהוג אצל גדול אחד
סעיף יח אם אין לכל המסבין בשלחן לחם משנה, אלא לפני אחד, יבצע הוא להוציא את כלם, וגם בברכת המוציא יצאו במה שברך הבוצע. וקדם שיברך המוציא, יאמר: ברשות מורי ורבותי, ולאחר שטעם הוא מפרוסת המוציא, נותן לכל אחד פרוסה ואוכלים - רע"ד רצ"א
סעיף יט אם לא קרא הפרשה בערב שבת, לא יאכל שבת בשחרית עד שיקראה, ואם לא קראה קדם האכילה, יקרא על- כל- פנים קדם מנחה, ובדיעבד, עד סוף יום שלישי - רפ"ה
סעיף כ אסור להתענות בשבת לשם תענית, אפלו זמן קצר. ואפלו שלא לשם תענית, אסור על כל פנים להתענות עד חצות
סעיף כא אסור להצטער,חס ושלום, על איזה צרה רחמנא לצלן, אלא יבקש רחמים מבעל הרחמים
סעיף כב מצוה להרבות בפרות ומגדנות ומיני ריח, כדי להשלים מאה ברכות ומצוה לענגו בכל דבר שהוא לו לענג, שנאמר, וקראת לשבת ענג
סעיף כג אחר סעודת שחרית, אם רגיל לישן, יישן. אבל אל יאמר: אישן מפני שאני צריך לעשות מלאכה או ללכת בדרך בלילה
סעיף כד אחר כך קובעים ללמוד תורה. בפרשת שבת נאמר, ויקהל משה, ודרשו רבותינו זכרונם לברכה, למה נאמר בפרשה זו ויקהל, ולא נאמר כן בבכל התורה כלה. אמר הקדוש- ברוך- הוא למשה, רד ועשה לי קהלות גדולות בשבת, כדי שילמדו הדורות הבאים אחריך להקהיל קהלות בכל שבת ללמד תורה ברבים. עוד אמרו, לא נתנו שבתות וימים טובים לישראל אלא לעסוק בהם בתורה, כי הרבה אנשים טרודים כל ימי החל במלאכתם ואין להם פנאי לעסוק בתורה בקביעות, ובשבת ויום -טוב שהם פנויים ממלאכתם, יכולין לעסוק בתורה כראוי. לפיכך בעלי מלאכה ובעלי בתים שאינם עוסקים בתורה כל ימי השבוע, המה מחיבים יותר לעסוק בתורה ביום שבת קדש, איש איש כפי השגתו ויכלתו - ר"צ


<< · קיצור שולחן ערוך · עח · >>
סעיף א כשמוסיפין בשבת, יכולין לקרת כהן או לוי לאחרון, כיון שכבר השלימו שבעה גברי. וגם שהוא האחרון מעקר הקרואים - חוץ מן המפטיר וכן המפטיר יכולין לקרת כהן או לוי, ואפלו כהן אחד לאחרון וכהן אחד למפטיר, יכולין לקרות, כיון שהקדיש מפסיק ביניהם. ובשמחת תורה שמוציאין שלשה ספרי תורה, יכולין לקרות כהן אחד לחתן תורה ואחד לחתן בראשית ואחד למפטיר, כיון שכל אחד קורא בספר- תורה אחר. אבל בראש- חדש טבת שחל להיות בשבת, אע"פ שמוציאין גם כן שלשה ספרי תורה, אפלו אם רוצים לקרות בספר -תורה הראשון שמנה גברי, אין רשאין לקרות להכהן שיהיה השמיני, כיון שעדין אין משלימין הקריאה בספר זה. והמשלים הוא בספר השני שקורין בו פרשת ראש -חדש ואז יכולין לקרותו. וכן הדין בשבת שקלים ופרשת החדש כשהן בראש- חדש - סימן קל"ה ובסד"ה
סעיף ב אם קראו לכהן או ללוי באמצע המנין, יעלה אחר במקומו והוא ימתין אצל התבה ויעלה למפטיר או לאחרון לאחר מנין הקרואים
סעיף ג בשבת שקורין שתי סדרות, יש לחבר הסדרות עם העולה הרביעי - שם
סעיף ד קללות שבפרשת בחקתי ובפרשת כי-תבא, אין מפסיקין ביניהן. וצריך להתחל פסוק אחד מקדם. אך למען לא יתחיל בפרשה פחות משלשה פסוקים, צריך שיתחיל שלשה פסוקים קדם הקללות, ולבסוף צריך גם כן לקרות לכל-הפחות פסוק אחד אחר הקללות, אך יראה שלא יסים פחות משלשה פסוקים מן התחלת הפרשה - עין לעיל סימן כ' כ"א כ"ב בפרשת כי תשא קורין עם הלוי כל פרשת העגל עד ומשרתו יהושע וגו' והטעם, כי בני לוי לא היו בעשית העגל. ונוהגין לקרות בקול נמוך מן ויתן אל משה ככלותו עד ויחל משה. וכשמתחיל ויחל, חוזר וקורא בקול רם עד ויפן וירד משה, וכשמתחיל ויפן חוזר וקורא בקול נמוך עד ומשה יקח את האהל, וחוזר וקורא בקול רם עד סוף הפרשה. וגם הקללות שבפרשת בחקתי ופרשת כי- תבא קורין בקול נמוך. ואת הפסוק וזכרתי את בריתי יעקב קורין בקול רם. ואחר כך הפסוק והארץ תעזב וגו' נמוך, ואף גם זאת בקול רם עד הסוף. ובפרשת כי תבא ליראה את השם הנכבד עד סוף הפסוק בקול רם, ואחר כך נמוך. ואף גם זאת, בקול רם עד הסוף. ובפרשת כי-תבוא, ליראה את-השם הנכבד עד סוף הפסוק, בקול רם, ואחר כך נמוך עד ואין קונה. וגם בפרשת בהעלתך נוהגין לקרות בקול נמוך מן ויהי העם כמתאוננים עד והמן כזרע גד. והטעם להראות שהם מתחרטים. וכל מה שקורא בקול נמוך, צריך שיהא על- כל- פנים הקול נשמע לצבו, ואם לא כן אינם יוצאים ידי חובת קריאה - פרי חדש. ארבעים ושנים מסעות שבפרשת ואלה מסעי, אין להפסיק בהם, שהם נגד שם מ"ב - מגן אברהם - תכ"ח
סעיף ה בין גברא לגברא צריכין לגלל את הספר-תורה, ואין צריכין לכסותו. אך קדם מפטיר שאומרים קדיש ויש זמן ארך צריך לכסותו במעיל שלו, וכן בכל מקום שיש זמן ארך כגון שמזמרין לחתן וכיוצא בו. ונראה דהוא הדין כשמאריכין במי שברך - סימן קל"ט ובסד"ה
סעיף ו אם טעו בשבת וקראו עם הששי עד גמר הסדרה, לא יאמר קדיש, אלא יקראו מיד את המפטיר, וישלים גם למנין שבעה קרואים. ולאחר שיאמר ההפטרה עם הברכות, אז יאמר הקדיש. וכן ביום- טוב אם טעו וקראו עם הרביעי עד הגמר, לא יאמרו קדיש, אלא יקראו מיד את המפטיר לספר -תורה השני ואחרי ההפטרה והברכות יאמרו הקדיש - סימן רפ"ב ובסד"ה
סעיף ז כשצריכין להוציא שלשה ספרי תורה ואין להם אלא שנים לא יגוללו את השני לקרות בו מה שצריכין לקרות בשלישי, אלא יקחו את הראשון לקרות בו - שם

כז ניסן
סעיף ח אם נמצא פסול בספר-תורה נתבארו הדינים בסימן כ"ד. ואם נמצא הפסול באמצע קריאת המפטיר, אם הוא מפטיר של חובת היום, כגון ביום -טוב ובשבת ראש- חדש או שקלים וכדומה שמוציאין ספר- תורה אחר למפטיר, אז דינו כמו בפרשה אחרת. אבל בשבת, פשוט שהמפטיר חוזר וקורא מה שקרא השביעי, שאין זאת אלא משום כבוד התורה - שלא יהא כבוד התורה וכבוד הנביא שוים, שהקורא בתורה מברך תחלה וסוף, וגם הקורא בנביא מברך תחלה וסוף, לכן תקנו שהמפטיר יקרא תחלה גם בתורה, להראות שהקריאה בתורה היא העקר, בזה אין מוציאין ספר- תורה אחר, אלא גומרין בספר- תורה זה, ואינו מברך ברכה אחרונה, וההפטרה אומר בברכות. ואם נמצא הפסול קדם שברך ברכה ראשונה, נראה דיש להוציא ספר- תורה אחר. ואם אין ספר תורה אחר, אזי מי שיעלה באחרונה הוא יאמר ההפטרה עם הברכות. ואם עדין לא אמרו הקדיש, יאמרוהו לאחר ההפטרה - כדלעיל סעיף ו
סעיף ט בסימן כ"ד סעיף א' נתבאר, דאם נמצאה טעות בחסר ויתר, כל שאינו משתנה לא הקריאה ולא הפרוש, אין מוציאין ספר תורה אחר. מכל מקום אם נמצא כן בשבת, אע"פ שאין מוציאין ספר תורה אחר על כל- פנים לא יקראו בספר תורה זה יותר משבעה קרואים, והשביעי יקרא ההפטרה בברכות, ולא יאמרו קדיש עד לאחר קריאת ההפטרה והברכות, - והינו בשבת פשוט, אבל כשהמפטיר הוא מחובת היום, כמו בסעיף שלפני זה ודאי צריכין לקרות למפטיר ובמנחה לא יוציאוהו - תשובה מאהבה חלק ראשון סימן נ"א. ועין לעיל בסימן כ"ד סעיף א' בהערה השניה בסופה
סעיף י ביום שמוציאין שני ספרי תורה ונמצא פסול בראשון, ויש עוד ספר- תורה בהיכל, ורוצים לקחת עתה את הספר השני לקרות מתוכו, ואחר כך יוציאו ספר תורה אחר לקריאה השניה, לא יעשו כן, כי צריכין לקרות מתוך ספר התורה מה שהוכן בשבילו. וכן ביום שמוציאין שלשה ספרי תורה - עין פרי מגדים אשל אברהם סוף סימן קמ"ג. וכן אם החלפו ספרי התורה, שלקחו תחלה את המוכן לאחר כך, יגללוהו ויקחו את השני]כדי[ לקרות מתוך כל ספר- תורה למה שהוכן
סעיף יא סדר החיובים, הקדם קודם. א חתן ביום חפתו. ב וחתן, בשבת שלפני החתנה שמזמרים לו, דהינו שהוא בחור. ונער שנעשה בר- מצוה באותו שבוע, המה שוים. ג סנדק ביום המילה והוא התופס את התינוק בשעת המילה. ד סנדק ביום המילה, שמכניס את התינוק לבית- הכנסת למולו. ה בעל היולדת שילדה בת והולכת לבית הכנסת. ו בעל היולדת שילדה בן והולכת לבית הכנסת. ואם אינן הולכות לבית- הכנסת, אין הבעלים חיובים, אלא אם הוא יום ארבעים ואחד לזכר או יום שמונים ואחד לנקבה, שאז הוא זמן הבאת הקרבן. ז חתן שהיתה חתנתו מיום רביעי ואילך, בשבת שלאחר החתנה . ודוקא כשהיה בחור או היא בתולה. ח יום-השנה - יארצייט בו ביום. ט אבי התינוק ביום המילה. י יארצייט שיהיה לו בשבוע שלאחר השבת. יא מוהל ביום המילה. יב הסנדק, ואחריו אבי הבן, ואחריו המוהל בשבת שלפני המילה. שני בעלי- חיובים שוים, תלוי בדעת הסגן או יטילו גורל. מי שאין לו עירונות, אינו דוחה שום חיוב. נוהגין לקרות למי שעתיד לצאת לדרך אחר שבת, או שבא מן הדרך. וכן נוהגין לחלוק כבוד לאורח נכבד לקרתו, אבל אין דוחין שום חיוב - רפ"ב ובסד"ה


<< | קיצור שולחן ערוך · סימן עט | במהדורה המנוקדת | >>
דיני מפטיר
ובו י סעיפים:
א | ב | ג | ד | ה | ו | ז | ח | ט | י
סעיף א[עריכה]
קודם שקורין למפטיר אומרים חצי קדיש, וכשאומרים הקדיש יהיה ספר התורה שקראו בו עתה וגם ספר התורה שיקראו בו מפטיר שניהם על השלחן. וביום שיש שלשה ספרי תורה אין צריכין להניח גם את הראשונה.
סעיף ב[עריכה]
המפטיר לא יתחיל בברכת ההפטרה, עד לאחר שהגולל כרך את ספר התורה.
סעיף ג[עריכה]
בברכה הראשונה לאחר הנאמרים באמת, אין עונין אמן עד לבסוף שמסיים וצדק, כי הכל ברכה אחת היא. וכן בברכות הראשונות מברכות האחרונות. אין עונין אמן אחר אמת וצדק, כי גם נאמן אתה וכו', שייכה לברכה זו. ולפי שיש טועים לענות אמן במקומות אלו, לכן טוב שהמפטיר לא יעשה שם שום הפסק, למען ידעו כי אין שם סיום הברכה.
סעיף ד[עריכה]
אסור לדבר בשעה שהמפטיר קורא את ההפטרה.
סעיף ה[עריכה]
עיקר הדין שזה שעלה למפטיר הוא בלבד יאמר ההפטרה, והצבור יאמרו אחריו בלחש. ומה שנהגו שהצבור אומרים בקול רם עם המפטיר, אין זה רק מחמת חסרון ידיעה, ונכון לבטל המנהג. וגם יש שעושין שהיות באמירת הפטרה, שאף אחר שסיים המפטיר ההפטרה והתחיל הברכות, אין רוצים להפסיק מאמירת ההפטרה. ולא יפה הם עושים, שאם אומרים בקול רם אינם שומעין קול דברים בהתחלת ברכות המפטיר, ולפעמים גורמים שגם אחרים הסמוכים להם אין שומעים. ואף אם מנמיכים קולם קצת בתחלת הברכות, מכל מקום הם בעצמם אינם שומעין. לכן יש לנהוג כי מיד שישמע שהמפטיר סיים ההפטרה ומתחיל הברכות, אף על פי שהוא עדיין לא סיים, יהיה מתון בשתיקה עד שיסיים המפטיר הברכות, ואחר כך יסיים הוא אמירת ההפטרה. גם המפטיר יהיה זהיר שלא להתחיל אמירת הברכות, עד שיפסיק קול ההמון הרב לגמרי.
סעיף ו[עריכה]
בשבת ששתי פרשיות מחוברות, מפטירין בהפטרה של פרשה שניה לבד באחרי קדושים כשהן מחוברות, שאז מפטירין הלא כבני כושיים. בקצת חומשים נרשם לפרשת וישלח ההפטרה ויברח יעקב, והוא טעות כי הפטרה זו שייכה לפרשת ויצא, והפטרת וישלח הוא חזון עובדי'.
סעיף ז[עריכה]
ראש חדש שחל להיות בשבת מפטירין השמים כסאי. ואם טעה וקרא ההפטרה של פרשת השבוע, אם עדיין לא אמר הברכות האחרונות יאמר גם השמים כסאי ויברך אחר כך. ואם לא נזכר עד לאחר הברכות יאמר השמים כסאי בלא ברכות. אם חל ראש חדש באחד בשבת מפטירין מחר חדש, ואם טעה דינו כמו בשבת ראש חדש. חל ראש חדש בשבת וביום הראשון מפטירין השמים כסאי.
סעיף ח[עריכה]
בשבת חול המועד פסח, אין מזכירין בברכות הפטרה, של פסח, לא באמצע ולא בחתימה, אלא מסיים מקדש השבת, אבל בחול המועד סוכות (כיון שאומרים הלל שלם וגם חלוק בקרבנות) מזכירין, כמו ביום טוב של סוכות שחל בשבת.
סעיף ט[עריכה]
קטן שהגיע לחנוך שיודע למי מברכין ויודע לחתך את האותיות בטוב, עולה למפטיר בשבת וביום טוב, מלבד בפרשת זכור ובפרשת פרה ובשבת שובה. וכן בשביעי של פסח שמפטירין השירה, נוהגין שאין קטן עולה למפטיר, וכן יום ראשון דשבועות שמפטירין במרכבה דיחזקאל, נוהגין לקרות דוקא גדול וחכם. וכן בשבת חזון נוהגין לקרוא את הרב למפטיר.
סעיף י[עריכה]
לא נתקנה קריאת הפטרה עם ברכות, אלא לאחר שקראו בתורה בברכות כל הקרואים הראוים. אבל אם נמצא פסול בספר תורה בשבת פשוטה, אפילו בשביעי ולא היה ספר תורה אחר, ולכן לא בירך באחרונה, וכן כשמפטירין בחובת היום אפילו נמצא במפטיר, אזי אין מברכין ברכות ההפטרה, אלא אומרים אותה בלא ברכות. אבל בשבת פשוטה, אם לאחר שקראו שבעה קרואים בברכות, נמצא הפסול הן בקרואים שהוסיפו הן במפטיר, נראה דיש לקרות ההפטרה בברכות.


<< | קיצור שולחן ערוך · סימן פ | במהדורה המנוקדת | >>
דיני שבת
ובו צד סעיפים:
א | ב | ג | ד | ה | ו | ז | ח | ט | י | יא | יב | יג | יד | טו | טז | יז | יח | יט | כ | כא | כב | כג | כד | כה | כו | כז | כח | כט | ל | לא | לב | לג | לד | לה | לו | לז | לח | לט | מ | מא | מב | מג | מד | מה | מו | מז | מח | מט | נ | נא | נב | נג | נד | נה | נו | נז | נח | נט | ס | סא | סב | סג | סד | סה | סו | סז | סח | סט | ע | עא | עב | עג | עד | עה | עו | עז | עח | עט | פ | פא | פב | פג | פד | פה | פו | פז | פח | פט | צ | צא | צב | צג | צד
(א)[עריכה]
עקר המלאכות שנאסרו לנו לעשותם בשבת, כבר נודעו לרב בני ישראל, ולא נכתב כאן רק מדברים שלא נודעו לרבים והמה דברים שכיחים
(ב)[עריכה]
אסור להשתמש לאור הנר דבר שצריך עיון קצת, דגזרו רבנן שמא ישכח ויטה את הנר לקרב את השמן אל הפתילה, ויתחיב משום מבעיר. ושנים מותרין לקרות מתוך ספר אחד בענין אחד, שאם יבא אחד להטות, חברו יזכירהו. ובנרות שלנו, שהחלב או השעוה כרוך על הפתילה, נוהגין להתיר. אך צריך לעשות איזה היכר, שלא יבא לקצץ ראש הפתילה שנעשה פחם, ולהרמב"ם הוי איסור דאוריתא. ואפילו על ידי אינו יהודי אסור לקצוץ ראש הפתילה - סימן ער"ה רע"ח
(ג)[עריכה]
אסור לפתוח דלת או חלון נגד נר דולק כשהוא קרוב להם, שמא יכבה על ידי זה. אבל מתר לסגור דלת וחלון. ופתח התנור שיש בו אש, אסור, בין לפתוח בין לסגור, כי על ידי זה הוא מבעיר או מכבה - רעז רגט
(ד)[עריכה]
אסור לערות רטב רותח על חתיכות לחם או מצות, אלא יערה תחלה את הרטב לתוך הקערה ויתקרר קצת עד שיהא ראוי לאכילה, ואחר כך יתן שמה את הלחם או המצות. אבל כל זמן שהרטב הוא רותח, אפלו הוא בקערה, אסור לתן לתוכו לחם או מצות. וכן אין לתן מלח או תבלין לתוך הרטב אפלו הוא בקערה ומכל -שכן לתוך הקדרה, כל זמן שהוא רותח, אלא ימתין עד שתתקרר קצת שיהא ראוי לאכילה. ובמלח שנעשה על ידי בשול יש מקלין. והמחמיר גם בזה, תבא עליו ברכה. וכן אין לערות קפה או תה רותח להכלי שרוצים לשתות בו אם יש שם סכר אלא יערה תחלה את הקפה והתה, ואחר כך יתן לתוכו את הסכר. ובמקום צרך יש להקל
(ה)[עריכה]
אסור לתן פרי או מים על התנור לאחר שהסק, משום דאפשר שירתיח המים ושיצלה הפרי. ואפלו אין דעתו אלא לחמם אותם קצת, מכל מקום אם במקום הזה אפשר שיתבשלו או יצלו, אסור לחממן שם. וכן פשטידה שיש בה שמן אין להעמידה נגד המדורה או על התנור במקום שתוכל להרתיח, אע"פ שאין דעתו אלא לחממה. אבל במקום שאי אפשר שיתבשלו אלא יתחממו קצת שם, מתר לתנם, ואפלו נקרש השמן או המים מחמת הקר. אבל לתוך התנור שהטמינו בו, אסור לתת שום דבר צונן שיתחמם, אע"פ שאי אפשר להרתיח שם. ולצרך קצת חולה, יעשה שאלת חכם - עין נשמת אדם - רנ"ג רנ"ט שי"ח ש"כ. וקצת נוהגין להחזיר בשבת המאכלים לתוך התנור שהטמינו בו, כיון שהם עדין חמים. אך אם נצטננו לגמרי, אוסרים. ובעל נפש יש לו להחמיר בכל ענין:
(ו)[עריכה]
בשבת אסור להטמין בשום דבר, - אפלו בדבר שאינו מוסיף הבל. לכן אם נוטל קדרה שיש בה תבשיל שנתבשל בה או שנתחמם בה, אסור לכרכה או לכסותה בכרים וכסתות וכדומה לשמור חמה
(ז)[עריכה]
דבר שאי אפשר כלל לאכלו בלי הדחה, אסור להדיחו בשבת אפלו בצונן. ודג מלוח - הערינג מתר לשרותו במים צוננים, לפי שגם קדם השריה ראוי לאכילה
(ח)[עריכה]
חרדל ותמכא ושאר מיני טבולין שלא נתן בהם חמץ מבעוד יום, אסור לתן בהם בשבת, אלא בשנוי, דהינו, שיתן תחלה את החמץ בכלי, ואחר כך יתן לתוכו את החרדל או התמכא. ולא יעשנו בלילה עבה, אלא ישפוך הרבה, שתהא בלילתו רכה, וגם לא יערבו בכף וכדומה, אלא באצבעו או שינענע בכלי עד שיתערב - שכ"א

ל ניסן
(ט)[עריכה]
פרות שנמצאו תחת אילן, אסורים אפלו בטלטול, שמא נפלו היום. וכן כל פרות שאצל אינו יהודי, אם יש להסתפק שמא נתלשו היום, אסורים אפלו בטלטול - ולענין חשש חוץ לתחום, עין לקמן סימן צ"ה סעיף י"ז - שכ"ב שכ"ה ובחיי"א
(י)[עריכה]
אסור לרדות דבש המחבר בכורת. וכן אסור לרסק חלות דבש, אפלו נתלשו אתמול מהכורת. ואם לא רסק אותן קדם שבת, אזי הדבש הזב מהן בשבת אסור.אבל הדבש הזב בכורת, מתר - סימן שכ"א ובחיי"א
(יא)[עריכה]
פרות שנתפזרו במקום אחד בבית או בחצר מתר לקבצם. אבל אם נתפזרו אחת הנה ואחת הנה דאכא טרחא לקבצם, אסור לקבצם לתוך הסל, אלא מלקט ואוכל - שכ"ה
(יב)[עריכה]
קטניות וכדומה שהן בקלפתן, שקורין שרביטין )שויטין(, אם הקלפות עדין לחות וראויות גם כן לאכילה, מתר לפתחן ולקחת מהן את הקטניות, - דהוי כמפריד אכל מאכל . אבל אם הקלפות נתיבשו ואינן ראויות עוד לאכילה, אסור לקחת מהן את הקטניות. וכן יש לזהר מלהוציא את האגוזים מתוך הקלפה הירקה שלהן, וכן השמשמים מתוך הקלפה - ס' שיט
(יג)[עריכה]
אסור לסחט פרות לצרך המשקין. ולכן אסור לסחט לימונים - ציטראנען לתוך המים לעשות משקה שקורין לימונדה. ואפלו למצוץ פרי בפיו, יש אוסרין. ויש לזהר על- כל -פנים בענבים, שלא למצוץ את המשקה ולזרוק את הקלפות. אבל אם אינו צריך למשקין היוצאין, מתר לסחטן, ולכן מתר לסחוט חסה - סעלאט וקשואים מלפפונים - גורקען שהמים הולכין לאבוד
(יד)[עריכה]
לא תקלח אשה חלב מדדיה לתוך הכוס או לתוך הקדרה ותיניק את בנה. אבל מתרת לקלח מהחלב כדי שיאחז התינוק את הדד ויינק. ואסור להתיז מחלבה על איזה דבר לרפואה במקום שאין בו סכנה ולא צערא יתרה
(טו)[עריכה]
מתר לתן שמן קרוש על מאכל חם, אע"פ שהוא נימוח. השלג והברד, אין מרסקין אותן בידים, דהינו לשברם לחתיכות, כדי שיזובו מימיהם. אבל נותן הוא לתוך הכוס של יין או מים כדי לצננם והם נימוחים מאליהם ואינו חושש. וצריך לזהר בחרף, שלא יטל ידיו במים שיש בהם שלג או ברד. ואם יטול, יזהר שלא ידחקם בין ידיו, שלא יהא מרסק. ומתר לשבור קרח כדי לטול מים מתחתיו. ולהשתין בתוך השלג, טוב לזהר אם אפשר. וכן יש לזהר, שלא להשתין על גבי טיט או לתוך עפר תחוח - שיח שכ
(טז)[עריכה]
אוכל המעורב עם פסולת, מתר לברור את האוכל מתוך הפסולת, אבל לא את הפסולת מתוך האוכל. וגם את האוכל, אסור לברור על ידי כלי, אלא דוקא ביד. ודוקא מה שהוא צריך לאכול מיד. ואפילו במאכלים שאין בהם פסולת - שרוצים לברור מה שיאכלו עתה ממה שישאירו, צריכין ליזהר לברור מה שרוצים לאכול עתה, ולא לברור מה שרוצים להניח. כי מה רוצים לאכול עתה, חשוב אוכל; ומה שרוצים להניח, חשוב פסולת. אפילו לקלוף שום או בצלים ולהניחם, אסור משום בורר, ואינו מותר לקלוף אלא מה שצריכין לאכול מיד. והקליפה העליונה שעל השום המסבבת כל החלקים, יש לאסור להסירה אפלו לצורך אכילה מיד, משום דהוי מפרק, תולדה דדישה - פרי מגדים סימן שי"ט. אשל אברהם סעיף קטן ח'. הניח בצריך עיון, עיין שם.
(יז)[עריכה]
אפילו במידי דלאו בר אכילה שייך איסור ברירה, כגון בכלים וכיוצא בהם, דמה שהוא רוצה להשתמש בו עתה, הוי כמו אוכל, והשאר הוי כמו פסולת.
(יח)[עריכה]
אין לסנן שום משקה, כי יש בזה כמה חילוקי דינים. אבל מותר לשתות על ידי מפה, דלא שייך בורר אלא במתקן העניין קודם אכילה או שתיה. אבל בעניין זה, אינו אלא מעכב את הפסולת שלא תכנס לתוך פיו. ומכל מקום לשתות מים כך על ידי מפה, יש אוסרין משום כיבוס. ויש להקל בשעת הדחק כשאין לו מים נקיים לשתות. ומכל מקום לא ישתה דרך בית־יד מן הכתונת שלו, דבזה אכא למיחש טפי, שמא יסחט.
(יט)[עריכה]
משקה הקפה שיש בתחתיתו הקפה ממש שהוא הפסולת, וכן שאר משקה שיש בתחתיתו שמרים או שאר פסולת כשמערין אותו, צריכין לזהר שלא לערות כל הצלול, אלא ישאיר מעט אצל הפסולת. וחלב שהועמד אסור לקלוט מה שלמעלה הנקרא שמנת - סמעטין, רק מה שצריך לאכול עתה; וגם בזה יזהר שלא יקח הכל, רק ישאיר קצת על החלב התחתון.
(כ)[עריכה]
אם נפל זבוב וכדומה לתוך המאכל או המשקה, לא יסיר את הזבוב לבדו, אלא יקח גם קצת מהמאכל או מהמשקה ויזרוק עמו.
(כא)[עריכה]
אם צריך לדוך פלפלין או מלח וכיוצא בו לתת לתוך המאכל, מותר לדוך בקתא דסכינא על השולחן וכיוצא בו, אבל לא במדוכה ולא במכתשת.
(כב)[עריכה]
אסור לחתוך בצלים ושאר ירקות אלא דוקא סמוך לסעודה, וגם אז לא יחתכם דק דק מאד.
(כג)[עריכה]
דבר שהמלח פועל בו לרככו או להפיג חריפותו, אסור למלחו משום דהוי כמו מעבד. ולכן אסור למלוח - גורקען חיין, וכן צנון או בצלים אסור למלוח, אפלו מה שצריך לאותה סעודה, אלא מטביל במלח חתיכה חתיכה ואוכל. אבל ביצים ובשר מבשל וכיוצא בהם שאין המלח מועיל להן אלא שיתן בהם טעם מלח, מתר למלחם לאכלם באותה סעודה. אבל בשביל להניחם לסעודה אחרת, אסור
(כד)[עריכה]
אין למלוח ביחד הרבה פולין וקטניות מבשלים כי המליחה מועילה בהן לרככן. ואפלו כדי לאכלן לאלתר, אסור
(כה)[עריכה]
חסה, קשואים, מלפפונים - סאלאט גורקען, וכן שאר מיני טבולין שעושין מבצלים וכדומה, מתר למלחן סמוך לסעודה, שכיון שנותנים לתוכן מיד שמן וחומץ מחלישין כח המלח. אבל אסור למלחן ולהשהותן איזה זמן
(כו)[עריכה]
אסור בונה, שיך גם במאכל, כגון המגבן גבינה או שמדבק פרות ומשוה אותן שיהיו יפין - שי"ט ש"מ., ולכן כשחותכין בצלים עם בצים או עם חלבב דג מלוח - הערינג יש לזהר שלא להשוותן וליפותן, אלא יניחם כמו שהם

ב אייר
(כז)[עריכה]
כשמדיחין כלים במים רותחין לא יערה המים על הכלים אלא יערה את המים לתוך כלי אחר ואחר כך יתן בהם את הכלים. ולא ידיחם במפה, משום אסור סחיטה, אלא מדיחם בסמרטוט המיחד לכך, שאינו מקפיד עליו לסחטו גם בחל. וכשמדיח כלי זכוכית, לא ידיחם בשבלת שועל וכדומה. ואסור להדיח כלים בשבת אלא אותן שצריכין לשבת - דין טבילת כלים בשבת ויום-טוב, עין לעיל סוף סימן ל"ז - רנ"ב ש"ב שכ"ג
(כח)[עריכה]
כל דבר שהישראל אסור לעשותו, אסור גם כן על ידי אינו יהודי. ומכל מקום בימי החרף, כיון שמתרין להסיק את התנור כדי לחמם את הבית על ידי אינו יהודי, - כמו שאכתב לקמן סי' צ' סעיף יח, נוהגין שהאינו יהודי מעמיד את התבשילין שנצטננו, על התנור קדם שהוא מסיקו, ואחר כך מסיקו. דכיון שאין הכונה בהסקה זאת לחמם את התבשילין, אלא לחמם את הבית, יש מתירין. ודוקא שיעמידם קדם ההסקה ולא אחר כך. ופשיטא שאם אין הכונה בהסקה בשביל הבית אלא בשביל התבשילין, ודאי אסור בכל ענין. ויש אוסרין אפלו אם הכונה היא בשביל לחמם את הבית. ואף -על- פי שהמנהג כהמתירין, מכל מקום כל בעל נפש יש לו להחמיר על עצמו במקום שאין שם צרך כל כך. ומכל -שכן באותן תנורי ברזל העשויין לבשל עליהן תמיד - שפאר קיכע, אע"פ שמסיקים בהן בשבת לצרך חמום הבית, וגם האינו יהודי מעמיד עליו את התבשילין קדם ההסקה, מכל מקום הירא את ה' ימנע מזה
(כט)[עריכה]
השופך משקים במקום שהקרקע מצמחת, חיב משום זורע, שהרי המשקה גורם שתצמח הקרקע. ועל כן יש לזהר מלאכול בגנה, כי בקשי יכול לזהר שלא לשפוך משקים על הארץ. ומלבד זאת, יש בגנה אסור טלטול - עין סימן פ"ג - של"ו שנ"ח
(ל)[עריכה]
ספוג שאין לו בית אחיזה, אין מקנחין בו - ש"כ
(לא)[עריכה]
אסור לרק במקום שהרוח יפזר את הרק - שי"ט
(לב)[עריכה]
בתולה, אסורה לקלוע שערותיה בשבת, ולא להתיר קליעתה, אבל יכולה לתקן שערותיה בידיה. ובמסרק העשוי משער חזיר, אם הוא קשה מאד שאי אפשר שלא יעקור שערות, אסור לסרק בו. אבל אם אינו קשה, מתרת לתקן בו שערותיה, ומכל -שכן אם היא מיחדת אותו לכך - שג שכז
(לג)[עריכה]
בגד וכיוצא בו שיש עליו איזה לכלוך, מקנחו בסמרטוט וכיוצא בו. אבל לא ישפוך עליו מים. משום דנתינת המים, הוי כמו כבוס. ולכן אם תינוק השתין על איזה בגד, אסור לשפוך עליו מים. - אבל השתין על הקרקע או על כלי עץ או עור, מתר לשפך שם מים, וכשאדם נוטל ידיו ורוצה לנגבן במפה, טוב לשפשפן היטב זו בזו להסיר המים, כדי שלא ישאר עליהם רק מעט מים, - דבמעט מים שהוא מנגבן, כיון שהוא דרך לכלוך, לא הוי כבוס. ובמפה צבועה אין לחוש בכל ענין - דלא שיך בה כבוס כל כך
(לד)[עריכה]
חבית שיש בה מים וכיוצא בו, אסור לפרס עליו בגד שאינו מיחד לה, לכסותו בו, דחישינן שמא יבוא לידי סחיטה. אבל בבגד המיחד לה מתר לכסותה, דכיון דמיחד לה, לא חישינן שיסחוט - ועין לקמן סעיף פ - שכ
(לה)[עריכה]
אם נשפכו מים על השלחן וכדומה, אסור לקנחו בבגד שהוא מקפיד עליו, דכיון דאכא מים מרבים, חישינן שמא יסחוט. וכן לא ינגב במפה כוסות או שאר כלים שפיהן צר, דמחמת דחקם נסחט המשקה - ש"ב

ג אייר
(לו)[עריכה]
היה הולך וירדו גשמים עליו ועל בגדיו, מתר לילך לביתו. וכשפושטן, אסור לשטחן כדי שיתיבשו. ואפלו היו לחים רק מן הזעה, אסור לשטחן, וכל -שכן דאסור לשטחן נגד האש. ואפלו אם לבוש בהם, אסור לעמד נגד האש במקום שהוא חם הרבה. וכן אסור לנער בגד מן המים, ובגד שהוא מקפיד על מימיו, אסור אפלו לטלטלו לאחר שפשטו מעליו, דחישינן שמא יסחטנו
(לז)[עריכה]
היה הולך והגיע לאמת המים, יכול לדלג ולקפץ עליה, אפלו הוא רחבה. ומוטב שידלג ממה שיקיף, מפני שמרבה בהלוך. ואסור לעבור בה, שלא יבוא לידי סחיטה. ואפלו במקום אחר במקום שיכול להחליק ולפול במים, אסור לילך בשבת, שמא ישרו בגדיו ויבוא לידי סחיטה
(לח)[עריכה]
היה הולך לדבר מצוה, כגון להקביל פני אביו או רבו או מי שגדול ממנו בחכמה, יכול לעבור בנהר, ובלבד שיעשה שנוי, כגון שלא יוציא ידו מתחת לשפת חלוקו, כדי שיזכור ולא יבוא לידי סחיטה. ואסור לעבור בסנדלו, דכיון דאינו יכול להדקו ולקשרו יפה, חישינן דלמא נפל ואתי לאתויי - לטלטלו. אבל במנעלו, מתר. וכיון שהלך לדבר מצוה, מתר לו אף לחזור. ואם הולך לשמור פרותיו - דשמירת ממונו, הוי גם כן קצת מצוה, מתר לו לעבור בהליכה, אבל לא בחזרה - ש"א
(לט)[עריכה]
טיט שעל בגדו, אם הוא לח, מגרדו בצפרן או בסכין. אבל אם הוא יבש, אסור לגרדו, משום דהוי כטוחן
(מ)[עריכה]
בגד שחור, אסור לנערו מן השלג או מן האבק. אבל להסיר מעליו הנוצות בידו, מתר. ויש חוששין גם בזאת
(מא)[עריכה]
טיט שעל רגלו או מנעליו, יכול להסירו בדבר שמתר לטלטלו, או שיקנחו בקורה, אבל לא יקנחו לא בכתל ולא בקרקע. ובשעת הדחק כגון שצואה על רגלו או על מנעליו, ואין לו דבר שמתר לטלטלו, יכול לקנח בכתל. ואם אין כתל, יקנח בקרקע. ואם יש לו מים, יכול לרחץ המנעל גם במים אם הוא של עור, - כי בעור, שכשוך בעלמא לא הוי כבוס, אלא כשמשפשפו צד זה על צד זה כדרך הכובסים. אבל בסכין, אסור לגרד הטיט והצואה מן המנעל של עור. והברזל שלפני הבית שעשוי לכך, אם הוא חד, אסור לגרד בו. ואם אינו חד, מותר.
(מב)[עריכה]
נתלכלכה ידו בטיט, לא יקנחה במפה שמקנחין בה הידים - דחישינן שמא יכבסה - ש"ב
(מג)[עריכה]
אסור לצבוע שום דבר, אפלו בצבע שאינו מתקים, ולכן אסור לאשה לצבוע פניה ויש לזהר כשידיו צבועות מפרות שאכל, שלא יגע בבגדו, מפני שצובעו. וכן דם חטמו ודם מכתו לא יקנח במפה - ועין לקמן סימן צ"א סעיף י"א - ש"כ שכ"ח
(מד)[עריכה]
אין לתן כרכם לתוך התבשיל מפני שצובעו, - כך כתוב בספר חיי אדם
(מה)[עריכה]
אסור לקלוע או לשזור אפלו שני חוטין או שערות התלושות - שג שיז

ד אייר
(מו)[עריכה]
הדרך הוא כשצריכין לקשר איזה דבר בשני חוטין או משיחות, או שמסבבים חוט או משיחה אחת וקושרין שני הקצוות יחד כדרך החגורה, עושין שני קשרים זה על גב זה, כי בקשר אחד לא יתחזק. ואסור לעשות כן בשבת, שני קשרים זה על גב זה, אפלו בדבר שדרכו להתירו בו ביום, וצריכין לזהר במטפחת שכורכין סביב הצואר - האלזטוך שלא לעשות בה בשבת שני קשרים. וכן בערב שבת לא יהיו בה שני קשרים, דאם כן אסור להתירו בשבת כדלקמן. וכן לעשות אפלו קשר אחד בראש אחד של חוט או משיחה, או לטול שני הקצוות זה אצל זה ולעשות בשניהם ביחד קשר אחד, אסור. כיון דבזה גם קשר אחד מתקים. ולעשות בשני קצוות זה עם זה קשר אחד ועליו עניבה, אם הוא דבר שדרכו להתירו בו ביום מתר. ואם לאו, אסור, אפלו אם הוא דעתו להתירו בו ביום. אבל לעשות שתי עניבות זו על גבי זו, מתר, ואפלו הרבה, ואפלו אם דעתו שיעמוד כן ימים רבים - סימן שי"ן, ובחיי אדם
(מז)[עריכה]
קשר שאסורין לעשותו, קשר כזה אסורין גם כן להתיר. ובמקום צער, יש להתיר על ידי אינו יהודי - שי"ז
(מח)[עריכה]
דרך החיטים, שקדם שתופרין את הבגד כראוי, מחברים את החתיכות בתפירות מרוחות, ואחר כך מסירין את החוטין מאלו התפירות, ואסור להסירן בשבת - ש"ב
(מט)[עריכה]
בגדים העשוים להכניס בהם משיחה או רצועה, כגון מכנסים אם מנעלים או חלוק, אם הבגד חדש, אסור להכניסהו בהם, משום דהוי תקון מנא. ובישן אם אין הנקב צר, שאין טרח להכניסה מתר. ואם יש טרח, אסור
(נ)[עריכה]
לפעמים איזה תפירה מתקלקלת ומתפרדות החתיכות קצת זו מזו, ומושכין בחוט התפירה והן מתהדקות ומתחברות, אסור לעשות כן בשבת משום דהוי תופר
(נא)[עריכה]
נירות שנדבקו שלא בכונה, כמו שלפעמים נדבקו דפי ספרים מחמת הצבע שצבען הכורך או שנדבקו איזה דפין בשעוה מתר לפתחן
(נב)[עריכה]
כלים שכרכו סביב פיהם במטלית וקשרוהו במשיחה, מתר לקרען בשבת, שזהו מקלקל, ומתר לצרך שבת - סימן שי"ד ובחיי"א
(נג)[עריכה]
אסור לצוד שום בעל חי בשבת, - ועין לקמן סימן פ"ז סעיף כ'-כ"א. ואפלו פרעוש אסור לתפוס, ואך אם היא על גוף האדם ועוקצו, משום צערא דגופא מתר לטלו ולזרקו. אבל אסור להרגו כי אסור להרוג שום בעל-חי. אך הכנים כיון שהן מתהוות רק מן הזעה, מתר להרגן. ומכל מקום אלו שבבגדים אסור להרגן, אלא נוטלן וזורקן. רק אלו שנמצאו בראש, מתר להרגן.
(נד)[עריכה]
יש לזהר, כשרוצה לסתום תבה או כלי שיש שם זבובים, שיפריחם תחלה משם, כי כאשר הוא סותם, המה נצודים שמה. ומכל מקום אינו צריך לדקדק ולבדוק שלא ישאר שם כלל, אלא יפריח מה שנראה לו.
(נה)[עריכה]
אסור להוציא דם. ואפלו דם שבין השנים אסור למצוץ. וכן אסור להניח על המכה רטיה המוציאה דם ולחה. ומכל -שכן דאסור לדחוק את המכה להוציא דם או לחה - עין לקמן סימן צ"א סעיף י"א
(נו)[עריכה]
ציצין שהן כמין רצועות דקות שפרשו מעור האצבע סביב הצפרן, אסור להסירן, בין בכלי בין ביד בין בשנים. וצפרן ש פרש רבה וקרובה להנתק ומצערתו, מתר להסירה ביד, אבל לא בכלי. ואם לא פרש רבה, אסור להסירה אפלו ביד.
(נז)[עריכה]
אסור לשפוך לתוך החומץ שאר משקים, שיתהוו גם כן חומץ.
(נח)[עריכה]
בשר שלא נמלח וחל יום שלישי שלו בשבת, שאם לא ידיחוהו יהא נאסר, יש להדיחו על ידי אינו יהודי. אבל על ידי ישראל, אסור.
(נט)[עריכה]
אסור למרח רטיה, וכן שעוה או זפת. לכן אסור לתן שעוה או שמן עב בנקב לסתמו או לדבקו על איזה דבר לסימן. אבל אוכל מתר למרח, כגון חמאה על הלחם וכדומה - שי"ד שכ"א
(ס)[עריכה]
אסור לשבור או לחתך כל דבר שאינו מאכל. אבל מה שהוא מאכל, אפלו רק לבהמה, מותר. ולכן מותר לחתוך קש לחצוץ בו שניו. ועצי בשמים, מותר למלול ולקטום כדי להריח בהם, ואפלו הם קשים כעץ. אבל לקטום אותם כדי לחצוץ שניו, אסור.

ה אייר
(סא)[עריכה]
אילן בין שהוא לח בין שהוא יבש, אין משתמשין בו שום תשמיש, ואע"פ שאינו מנידו. - דאם מנידו, בלאו הכי איכא איסור מוקצה . אין עולין בו, ואין נתלין בו. ואסור להניח עליו איזה חפץ או לטלו ממנו או לקשור בו בהמה וכל כיוצא בהם. ואפלו בצדדי האילן, אסור להשתמש. ולכן אם סל תלוי עליו, אסור לטול איזה דבר מתוך הסל, או לתן לתוכו, דהסל הוי צדדי האילן. אבל אם יתד תקועה באילן ועליה תלוי סל, מותר לטול מתוכו או לתן לתוכו, משום דאז הוי הסל צדי צדדין. והסל, אסור לקח משם או לתלותו שם, משום דמשתמש ביתד דהוי צדדי האילן.
(סב)[עריכה]
כלי שזורעין בו מיני עשבים או שושנים לנוי או להריח, אסור לתלוש ממנו, כמו שאסור לתלוש מן האילן. וצריכין לזהר שלא לטלטלו מעל גבי קרקע להעמידו במקום אחר. דכיון שכשהוא עומד על הקרקע, מריח הארץ הוא גדל, אם כן הנוטלו משם, הוי כמו תולש. וכן אם עומד במקום אחר, אסור לטלו ולהעמידו על הקרקע, משום דבזה הוי כמו זורע. וצריכין לזהר בכל זה, בין שהוא של עץ בין שהוא של חרס, בין שהוא נקוב, בין שאינו נקוב - של"ו
(סג)[עריכה]
אסור לכתוב או לעשות איזה ציור אפלו באצבעו עם המשקין שעל השלחן או על ההבל שעל חלון-זכוכית - שמשת החלון וכן בכל דבר, אף -על -פי שאינו מתקיים. ואפילו לעשות רושם בעלמא בצפרנו על איזה דבר לסימן, אסור. נמצאה שעוה וכדומה שנטפה על הספר, אפילו רק על אות אחת, אסור להסירה - ועיין לעיל סימן כ"ד סעיף י"ב
(סד)[עריכה]
כשם שאסור לכתוב, כך אסור למחוק כל מה שנכתב. ומכל מקום אותן עוגות שעשו עליהן אותיות וציורים, מותר לשברן ולאכלן בשבת. אך אם נעשו כן לסגולה לקטנים, יש להחמיר בהם.
(סה)[עריכה]
ספרים, שעל חודי הגליונות מבחוץ נכתבו אותיות, יש אוסרין לפתחן או לסגרן בשבת ויש מתירין, וכן נוהגים. ומכל מקום מאחר שיש אוסרין יש למנוע מלכתוב כן - ש"מ.
(סו)[עריכה]
מותר לומר לחברו, מלא לי כלי זה, אפילו הוא מיוחד למדה, ואפילו הוא של מוכר, אלא שהלוקח נוטלו ומוליכו לביתו. ומכל-שכן שאם הלוקח מביא כלי שלו ואומר, מלא לי כלי זה, דודאי מותר. אבל למדוד בכלי המיוחד למדה של המוכר ולשפוך לתוך כלי של לוקח, אסור. וכן מותר לומר לחברו: תן לי חמשים אגוזים וכדומה, ובלבד שלא יזכיר לו שם מידה ולא דמים, וגם לא יעשה חשבון, לומר, הרי שיש לך בידי חמשים אגוזים, תן לי עוד חמשים ויהיו לך בידי מאה. ומכל-שכן שלא יזכיר לשון מכר, אפילו אינו קוצץ הדמים, ואפילו לצורך שבת. ועל ידי אינו יהודי, אסור לקנות בשבת, והוא הדין בשכירות - ש"ו שכ"ג שכ"ה
(סז)[עריכה]
מותר לומר לחברו, מלא לי כלי זה או תן לי בו עד הרושם הזה, ולמחר נמדוד אותו או נשקול אותו - שכ"ג

ו אייר
(סח)[עריכה]
כשם שאסור לעשות אפלו בנין עראי בשבת, כך אסור להוסיף על בנין קבוע, אפלו תוספת עראי. ולכן פתח שאינו עשוי לכניסה ויציאה תדיר אלא לעתים רחוקות, אם עשה לה דלת שאינה סובבת על ציריה - ציר, הוא עץ או ברזל הבולט מן הדלת שמכניסין בחור שלמטה באסקפה, ולמעלה במשקוף, שתהא הדלת חוזרת לכאן ולכאן, והוא הדין במה שנוהגין במדינתנו לתקן את הדלתות - באנגלען בצירים קטנים המתחברים למזוזת הפתח. אלא שקשרה שם ותלאה שם לנעול בה, אם יש ציר בדלת זו, או אפלו אין בה עתה, אלא שהיה לה ציר ונשבר ומקומו נכר, מתר לנעול בה בשבת. ואפלו אם היא בענין שכשפותחים אותה היא נגררת על הארץ, וכשנועלין בה מגביהין אותה ומעמידין אותה על האסקפה, מכל מקום מתר, דכיון שהיא קשורה ותלויה, וגם יש בה היכר ציר, נכר שהיא דלת העשויה לנעילה ופתיחה ואינו נראה כבונה. ומכל-שכן אם יש לה עדיין ציר. ובלבד שלא יחזיר את הציר למקומו, דבזה הוי בונה.
(סט)[עריכה]
אבל אם אין לה היכר ציר, אסור לנעול בה בשבת, דכיון שהפתח אינו עשוי להפתח אלא לעתים רחוקות והדלת אינה נכרת כדלת, נראית הנעילה כמו בנין. אך אם היא קשורה ותלויה יפה בענין שאף כשהיא פתוחה אינה נגררת על הארץ, אפלו אינה גבוהה מן הארץ אלא כמלא נימה, נכרת היא שהיא דלת ומתר לנעול בה.
(ע)[עריכה]
אם אינה קשורה ותלויה כלל, וכשפותחין שומטין אותה לגמרי, אסור לנעול בה בשום אופן פתח שאינו עשוי לכניסה ויציאה תדיר. אבל פתח העשוי לכניסה ויציאה תדיר, מותר לנעל בה, ואפילו אין בה הכר ציר.
(עא)[עריכה]
דלת העשויה מלוח אחד, אין נועלין בה פתח שאינו עשוי לכניסה וליציאה תדיר. ואפילו יש לה ציר, אם אינה סובבת על ציריה, דכיון שאינה אלא מלוח אחד ואינה סובבת על ציריה, נראה כבונה וסותם מקום הפתוח, אבל בפתח העשוי לכניסה ויציאה תדיר, יש להקל לנעול בה. ודוקא כשיש שם אסקופה, דאז ניכר שהוא פתח.
(עב)[עריכה]
פקק החלון, כגון לוח או שאר כל דבר שסותמין בו את החלון, יכולין לסתמו בו אפלו אם אינו קשור שם. והוא שכבר סתם בו פעם אחת קדם השבת, או שחשב עליו קדם השבת לסתום בו. אבל אם לא סתם בו מעולם, וגם לא חשב עליו, אסור לסתום בו בשבת, אם הוא דבר שדרך לבטלו שם שיהא שם לזמן ארוך. אבל דבר שאין דרך לבטלו שם אלא לזמן קצר, כגון בגד וכיוצא בו, מותר לסתום בו בכל ענין - עיין בחיי אדם
(עג)[עריכה]
דלתות וחלונות, אע"פ שהן תלויים על צירי ברזל שנקל להסירן ולהחזירן, מכל מקום אסור בשבת להסירן או לתלותן, כי התולה אותן הוי כבונה והמסירן הוי כסותר - סימן שי"ג ובחיי"א
(עד)[עריכה]
אסור לכבד את הבית, אפלו הוא מרוצף באבנים או בנסרים. ועל ידי אינו יהודי, מותר. ואם עושה על ידי שנוי גדול, כגון על ידי כנף אוז וכדומה, מותר אפלו על ידי ישראל - של"ז
(עה)[עריכה]
לא ישפשף ברגלו רוק שעל גבי הקרקע, אבל מותר לדרוס עליו בלא שפשוף.
(עו)[עריכה]
אסור לפנות בשדה ניר בשבת. - ובשל חברו, אסור אפילו לכנס ואפילו לכנס [בו], ואפילו בחול כדלקמן סימן קפ"ג סעיף ה

ז אייר
(עז)[עריכה]
מחיצה אפלו היא עראית, אם נעשית להתיר איזה דבר, אסור לעשותה בשבת וביום-טוב. ולכן אסור לעשות מחיצה על ידי וילון וכדומה בפני אור הנר, כדי שישמש מטתו. וכן לפני ספרים, כדי לשמש או לעשות צרכיו (עיין לקמן סימן ק"ג סעיף ו'). דכיון שמחיצה מתרת היא, חולקת שם רשות בפני עצמה, והרי זה כעושה אוהל. אבל מותר לכסות הספרים בשני כסויין זה על גב זה, שאין בזה משום אוהל. ואם הוילון התלוי לפני המטה היה פרוס מבעוד יום, בין מן הצד בין מלמעלה, מותר בשבת לפרסו כלו, משום דהוי רק תוספת אוהל עראי. אבל מה שהוילון תלוי תמיד בקצה אחד מקפל, לא מצטרף לטפח, כיון שאינו לשם אוהל. וכן מחיצה המתקפלת - שקורין שפאניש וואנד, אסור לפתחה, אלא אם כן היתה פתוחה קצת מערב שבת. אבל מה שהיא עומדת מקופלת, אע"פ שהדופן רחב יותר מטפח, לא מהני. אבל מחיצת עראי שאינה עשויה להתיר איזה דבר, אלא להגן בפני החמה, או בפני הרוח שלא יכבה הנרות וכדומה, מותר לעשותה.
(עח)[עריכה]
ואוהל, דהינו גג המאהיל, אע"פ שאינו נעשה אלא להגן מפני החמה או מפני הגשמים וכדומה, ואפלו הוא אהל עראי, אם הוא טפח על טפח ברום טפח, אסור לעשותו. ולכן עריסה של תינוק שנותנים בה חשוקים של עץ ופורסין עליהם סדין, אסור לפרוס אותו בשבת וביום-טוב, אלא אם כן היה מבעוד יום פרוס טפח, דהוי רק תוספת אהל עראי דמתר. וכן אם החשוקים סמוכין זה לזה בפחות משלשה טפחים, נחשבים כאוהל, - כי הלכה למשה מסיני היא, שכל פחות משלשה טפחים, חשוב כלבוד, פרוש כמחובר וסתום, ומותר לפרוס עליהם סדין.
(עט)[עריכה]
תיבה שהכיסוי שלה אינה מחוברת לה בצירים, אסור לטלו משם, משום דהוי סותר אהל. וכן אסור לכסות בו, משום דעושה אהל. וכשנותנין טבלא על חבית להיות לשלחן, צריכין להעמיד את החבית בצד הפתוח למטה, שאם יתן את הדף על הצד הפתוח, הרי הוא עושה אהל.
(פ)[עריכה]
פי העשן - ארובה - קוימן רויכפאנג אם הוא מן הצד, שהסתימה היא כמו תוספת מחצה, מתר לסתמו. אבל אם הוא למעלה, אסור לסתמו בשבת וביום-טוב, משום דעושה אהל. ואם קבועה שם דלת של ברזל סובבת על צירים, מתר לסתום בה, דכיון שהיא קבועה שם, הוי לה כדלת הסובבת על צירים - עין פרי מגדים סימן שט"ו, אשל אברהם סעיף קטן ז
(פא)[עריכה]
בגד ששוטחין על פני חבית לכסותה, אם החבית אינה מלאה לגמרי, אלא שיש בין המשקים שבתוכה להכסוי חלל טפח, אזי לא יכסה אותה על פני כלה, משום אהל, אלא יניח מקצת פיה מגולה - ועין לעיל סעיף ל"ג
(פב)[עריכה]
כל מחיצה או אהל שאסורין לעשותו, אם הוא עשוי, אסורין להסירו, משום דהוי סותר אהל.
(פג)[עריכה]
אסור לשאת מכסה העשוי להגן מפני החמה או מפני הגשמים, שקורין שמשיה - שירם מפני שהוא עושה אהל - חיי"א, ועי' שע"ת סי' ש"א
(פד)[עריכה]
כלים שהם של פרקים תחובים זה בזה ונפרדו, אם דרכם להיות תמיד רפויים, מתר להחזירם כך. אבל אם דרכם להיות מהדקים בחזק, אסור להחזירם אפלו ברפיון. וכן אם הם מחברים על ידי חריצים - ברגים - שרויף כיון שדרכם להיות מהדקים בחזק, אם הם פרודים, אסור לחברם אפלו ברפיון. אך כסוי כלים, מתר להסירן וכן לחברן, כיון שאינן עשויין לקיום, רק לפתחן ולסתמן תדיר
(פה)[עריכה]
מכבש - פרעס והם שני לוחות זה על זה וכובשין ביניהן בגדים, אם המכבש הוא של בעל- הבית, מתר לפתחו לקחת הבגדים לצרך שבת ויום -טוב. אבל אין כובשין אותו, לפי שהוא לצרך חל. ומכבש של כובסין או שאר אמנין, אסור לפתוח, דכיון שהוא מהדק בחזק, פתיחתו דומה לסתירה, ואפלו אם היה פתוח מבעוד יום, אסור לקחת משם את הבגדים בשבת ויום -טוב גזרה, שמא יבוא לפתחו עתה.
(פו)[עריכה]
ספסל שנשמטה אחת מרגליו, אסור להחזירה, וגם אסור לסמכו על ספסל אחר, אלא אם כן כבר ישב עליו כך, אבל מותר להניח דף על ספסלים או על חתיכות עצים שהכינם מערב שבת לכך.

ח אייר
(פז)[עריכה]
כלי המורה את השעות - שעון - אוהר זייגער, אפלו שעדין הולך, אסור להעריכו בשבת ויום -טוב, שלא יפסיק הליכתו. וביום- טוב שני, יש להקל כל זמן שעדין הולך, להעריכו לצרך היום, אבל לא לצרך יום שלאחריו. ולצרך חולה, יש להתיר בכל ענין, אם אינו נמצא אינו יהודי בנקל.
(פח)[עריכה]
אסור להשמיע קול של שיר בשבת בכלי או באבריו - חוץ מבפיו, אפלו להכות באצבעותיו זו על זו או על הלוח להשמיע קול או לקשקש באגוז או בזוג לתינוק שלא יבכה. ולא מטפחין יד על יד, ולא מרקדין. ולכבוד התורה מתר לטפח ולרקד. וגם העושה לתינוק כדי שלא יבכה, אין מוחין, כיון שיש מתירין.
(פט)[עריכה]
קול שאינו דרך שיר, מתר להשמיע, ולכן מתר להקיש על הדלת כדי שיפתחו לו, וכיוצא בזה. ויש אומרים, שאף-על-פי כן אסור להשמיע קול בכלי המיחד לכך, כגון להקיש על הדלת בטבעת הקבועה בה, או בפעמון המיחד לזה. וכן אותן כלי שעות - שעונים - אוהר זייגער, שהן עשויות לקשקש השעות על ידי מה שדוחקין בהן או שמושכין בחוט המיחד לכך, אין לעשות כן בשבת ויום-טוב.
(צ)[עריכה]
המשמר פרות או זרעים מפני חיה ועוף, לא יספיק כף אל כף, ולא יטפח כפיו על ירכו, ולא ירקד ברגליו כדי להבריחם כדרך שהוא עושה בחול.
(צא)[עריכה]
אין שוחקין באגוזים וכיוצא בהם על גבי קרקע, אפלו מרצף, ומכל מקום אין למחות בנשים וקטנים, לפי שבודאי לא ישמעו, ומוטב שיהיו שוגגים ואל יהיו מזידים - של"ח
(צב)[עריכה]
בענין קפול בגדים, יש הרבה חלוקי דינים, ואין לקפל שום בגד - ש"ב
(צג)[עריכה]
טלית שאחז בו האור, מתר לשפוך עליו שאר משקין שלא במקום אש, כדי שכשיגיע למקום המשקים, תכבה, אבל מים אסור לשפוך עלייהו.
(צד)[עריכה]
אין מציעין את המיטה משבת למוצאי שבת. אע"פ שיש שהות ביום שיוכל לישן עליה בשבת עצמו, מכל מקום כיון שאין דעתו לישן עליה עד למוצאי שבת, הרי הוא מכין משבת לחול ואסור - ש"ב


<< | קיצור שולחן ערוך · סימן פא | במהדורה המנוקדת | >>
דיני ארבע רשויות בשבת
ובו ה סעיפים:
א | ב | ג | ד | ה
(א)[עריכה]
ארבע רשיות לשבת, רשות היחיד, רשות הרבים, כרמלית, ומקום פטור. ונבאר קצת מהן בקצרה
(ב)[עריכה]
איזה רשות היחיד. מקום שהוא לכל הפחות ארבעה טפחים על ארבעה טפחים, - שזהו מקום חשוב שראוי להשתמש בו, ומקף במחיצות גבוהות לכל- הפחות עשרה טפחים - אפלו אינן שלמות לגמרי. וחריץ עמק עשרה טפחים ורחב ארבעה טפחים, גם כן דינו כמחיצה - עין חכם צבי סימן ה'. וכן בור שהוא עמק עשרה ורחב ארבעה על ארבעה, וכן תל שהוא גבוה ורחב ארבעה על ארבעה. ואפלו כלי, כגון תבה, אם גבוהה עשרה או חבית שהיא עגלה ויש בה לרבע ארבעה על ארבעה, כל אלו אפלו הן ברשות הרבים או בכרמלית, הרי הן נחלקות לעצמן והן רשות היחיד. ואויר רשות היחיד הוא רשות היחיד עד לרקיע. והמחיצות עצמן שהן מקיפות לרשות היחיד, על גביהן גם כן דין רשות היחידלהן. והחורים שבמחיצות שכלפי רשות היחיד, אפלו הן מפלשים מעבר לעבר, כיון שיכולין להשתמש בהן ברשות היחיד, הרי הן בטלין אצלה ונחשבים כרשות היחיד. - ואם הם רק כלפי חוץ, יתבאר בסעיף שלאחר זה

ט אייר
(ג)[עריכה]
איזוהי רשות הרבים? רחובות ושוקים שהן שש עשרה אמה על שש עשרה אמה, שכן היה רחב הדרך במחנה לויה שבמדבר. וכן דרכים שעוברין בהם מעיר לעיר ורחבים שש עשרה אמה, הרי הן רשות הרבים. וכל דבר שהוא ברשות הרבים, אם אינו גבוה שלשה טפחים מן הקרקע, אפלו הוא קוצים או צואה שאין רבים דורסים עליהם, מכל מקום בטל הוא לגבי הקרקע והרי הוא כרשות הרבים. וכן גומא ברשות הרבים, אם אינה עמקה שלשה טפחים, הרי הוא כרשות הרבים. והחורים שבכתלים כלפי רשות הרבים ואינם מפלשים לפנים לרשות היחיד, אם הם נמוכים משלשה טפחים לקרקע, בטלי לגבי רשות הרבים, והרי הן כרשות הרבים. ואם הן למעלה משלשה טפחים נדונין לפי מדותיהן, אם יש בהם ארבעה על ארבעה והם למטה מעשרה טפחים, הרי הוא כרמלית. ולמעלה מעשרה טפחים, הוי רשות היחיד. ואם אין בהם ארבעה על ארבעה הרי הם מקום פטור, בין שהם למעלה מעשרה בין שהם למטה מעשרה. המבואות שנכנסין לרשות הרבים, לפעמים הן רשות הרבים ולפעמים הן כרמלית, ויש בזה הרבה חלוקי דינים. יש אומרים, שכל שאין ששים רבוא אנשים עוברים בו בכל יום כדגלי מדבר, אינו רשות הרבים אלא כרמלית. ולכן בזמן הזה, אין לנו רשות הרבים. וכל ירא שמים יחמיר לעצמו
(ד)[עריכה]
איזהו כרמלית. מקום שאין הלוך לרבים, וגם אינו מקף במחיצות כראוי, כגון השדות ונהר שהוא עמק לכל -הפחות עשרה טפחים ורחב לכל- הפחות ארבעה טפחים. ומבואות שיש להן שלש מחצות, ואצטונית - הוא מקום שלפני החניות שהסוחרים יושבים, ואיצטבא - הוא מקום שמניחים עליו פרקמטיא שלפני העמודים ברשות הרבים, והיא רחבה ארבעה וגבוהא שלשה טפחים או יותר עד עשרה טפחים. וכן מקום שיש בו ארבעה על ארבעה מקף במחצות שאינן גבוהות עשרה, ותל שיש בו ארבעה על ארבעה וגבוה משלשה ועד עשרה, ובור שהוא ארבעה על ארבעה ועמק משלשה ועד עשרה, ועוד יש הרבה שהן כרמלית. - ולשון כרמלית הוא לשון רך מל, פרוש לא לח ולא יבש, אלא בינוני. הכא נמי לא רשות היחיד, לפי שאין לו מחצות כראוי. וגם לא רשות הרבים, לפי שאין רבים הולכים שם - שמה שנו
(ה)[עריכה]
איזהו מקום פטור. כל מקום ברשות הרבים שאין בו ארבעה על ארבעה והוא גבוה משלשה ולמעלה, או בור שאין בו ארבעה על ארבעה ועמק משלשה למטה, וכן מקום שאין בו ארבעה על ארבעה ומקף במחצות משלשה ולמעלה. וכל אלו דוקא כשהן ברשות הרבים הן מקום פטור. אבל אם הן בכרמלית, הרי הן גם כן כרמלית - שמ"ה


<< | קיצור שולחן ערוך · סימן פב | במהדורה המנוקדת | >>
דיני שבת
ובו יג סעיפים:
א | ב | ג | ד | ה | ו | ז | ח | ט | י | יא | יב | יג
(א)[עריכה]
ברשות הרבים ובכרמלית אסור לטלטל שום דבר ארבע אמות, בין לשאת אותו בין לזרוק אותו בין להושיט אותו. ולטלטלו איזה פעמים פחות פחות מארבע אמות, גם כן אסור
(ב)[עריכה]
אסור לשאת או לזרוק או להושיט שום דבר מרשות היחיד לרשות הרבים או לכרמלית, וכן מרשות הרבים או מכרמלית לרשות היחיד, וכן מרשות הרבים לכרמלית או מכרמלית לרשות הרבים. אבל מקום פטור מתר להוציא ולהכניס ממנו לרשות היחיד ולרשות הרבים ולכרמלית ומהם לתוכו, ובלבד שלא יטלטל את החפץ ארבע אמות ברשות הרבים או בכרמלית. ולפי שיש הרבה חלוקים מהי רשות הרבים ומהי כרמלית ומהי רשות היחיד, - מלבד אלו שכתבנו בסימן שלפני זה, לכן בעיר שאינה מתקנת בערובין, מי שאינו בקי, צריך לזהר שלא לטלטל שום חפץ ממקום שהוא מנח למקום החלוק ממנו, כי אם במקומות שההתר ברור לו

י אייר
(ג)[עריכה]
נטילת החפץ ממקום שהוא מנח, נקרא עקירה, והנחת החפץ נקראת הנחה. וגם עקירה בלא הנחה או הנחה בלא עקירה, אסור לעשות. ולכן אסור לישראל שיתן איזה חפץ לידו של נכרי, שיוציאו מרשות היחיד לרשות הרבים או לכרמלית, כי הישראל עושה בזה את העקירה, אלא הנכרי בעצמו יקח את החפץ. וכן כשמביא הנכרי איזה חפץ, לא יקחהו הישראל מידו, כי בזה עושה הישראל את ההנחה, אלא הנכרי בעצמ ויניח את החפץ. וצריכין לזהר בזה בתינוק שהערלית נושאת אותו לבית- הכנסת למול שתקח בעצמה את התינוק בבית, ובבאה אל החצר או עזרת בית- הכנסת ותקחהו ישראלית - ש"ז שכ"ה שמ"ו שמ"ז שמ"ט
(ד)[עריכה]
חצר שיש בו פרצה, אם נשאר מן המחצה בצד אחד רחב ארבעה טפחים בגבה עשרה טפחים מן הקרקע, או שנשאר משני צדי המחצה בכל צד רחב טפח בגבה עשרה טפחים מן הקרקע, או שנשאר משני צדי המחצה בכל צד רחב טפח בגבה עשרה טפחים, אזי אם אין בפרצה יותר מעשר אמות, אינו צריך שום תקון, כי הפרצה הזאת נחשבת כמו פתח. אבל אם הפרצה יתרה מעשר אמות, וכן אם לא נשאר מן המחצה מצד אחד רחב ארבעה טפחים או משני הצדדים מכל צד רחב טפח, ומכל -שכן אם נפרץ במלואו, דהינו שאין שום מחצה בצד אחד כזה, אזי אפלו אם אין בפרצה רק שלשה טפחים, אסורין לטלטל בחצר זה עד שיתקנו אותה שם, - והתקון המבחר הוא בצורת הפתח. - ואם דרים שם שני בעלי בתים או יותר, צריכין עוד לעשות ערובי חצרות, ויבאר, אם ירצה השם בסימן צ"ד
(ה)[עריכה]
זה שאמרנו דאם אין בפרצה שבחצר יותר מעשר אמות נחשבת כמו פתח ואינו צריך תקון, זהו רק בפרצה אחת. אבל בשתים או יותר, צריך שיהא העומד הנשאר על-כל-פנים כמו הפרוץ. אבל אם היה הפרוץ מרבה על העומד, כל שהפרצה יתרה משלשה טפחים, צריכה תקון
(ו)[עריכה]
מהו צורת הפתח? נועץ קנה מכאן וקנה מכאן, כל אחד לא פחות מגבה עשרה טפחים. ונותן עליהם קנה או חוט. וצריך שיהיה הקנה או החוט דוקא על ראשיהן ולא מן הצדדין. ואם תחב מסמרות בראשי הקנים וכרך החוט עליהם, שפיר דמי, - פרי מגדים משבצות סימן שס"ג סעיף קטן י"ט. וצריך שכל קנה לא יהא רחוק מן המחצה שלשה טפחים, וגם לא יהא גבוה מן הקרקע שלשה טפחים, )עין שערי תשובה סימן שס"ג ובשעת הדחק שאי אפשר לעשות צורת הפתח רק בענין שהקנים יהיו רחוקים מן הכתלים שלשה טפחים יש להקל( - תשובות רבי עקיבא איגר סימן י"ח, עין שם
(ז)[עריכה]
חצר או בית שפתוחים לתוך הרחוב, והדלת נפתחת לפנים, והמזוזות עם המשקוף שעל גביהם, והאסקפה שבתחתית הן לצד הרחוב, הנה המקום הזה לפעמים הוא רשות היחיד, ולפעמים הוא כרמלית. ולפי שאין הכל בקיאין בזה, לכן מטילין עליו מספק חמר רשות היחיד וחמר כרמלית, אסור להוציא משם להרחוב שהוא רשות הרבים או כרמלית, ולא מן הרחוב לשם, כי שמא הוא רשות היחיד. וכן אסור להוציא מן הבית או מן החצר לשם, ולא משם לתוכם, כי שמא הוא כרמלית. ולכן אם הפתח נעול וצריכין לפתחו, צריכין לזהר שהאינו יהודי יכניס את המפתח בתוך המנעול, ולאחר שיפתחו את המנעול, טרם יפתח ישראל את הדלת, יסיר האינו יהודי את המפתח, כי אם יפתח ישראל את הדלת בעוד שהמפתח תוך המנעול, הרי הכניס את המפתח מכרמלית לרשות היחיד
(ח)[עריכה]
בהרבה מקומות יש בתים אשר הגג נמשך מן כתל הבית לתוך הרחוב ונסמך שם על עמודים, אסור להוציא מן הבית לשם או להכניס משם לבית. וכן אסור לטלטל שם ארבע אמות, משום דדינו כמו הרחוב, רשות הרבים או כרמלית. ואף שהגג נתון על העמודים, דהוי צורת הפתח דדינה כמחצה, מכל מקום הרי מן הצדדים אין מחצה, ולכן צריך להעמיד מקצה מזה קנה אחד אצל הכתל של הבית נגד העמוד שהגג עליו, שיהא גם כאן צורת הפתח, וכן מן מקצה השני. ואם כמה בתים סמוכים זה אצל זה, בענין זה, די להם שיעשו כן בקצה הבית אשר מקצה מזה, ובקצה הבית אשר מקצה מזה, ויעשו ערובי חצרות - מ"ו

יא אייר
(ט)[עריכה]
מותר ליתן לפני אינו יהודי מזונות בחצר או בבית, אע"פ שיודע שיוציאם לחוץ, רק שלא יתנם לתוך ידו, דאם כן, הוא עושה את העקירה. ודוקא כשיש להאינו יהודי רשות לאכלם שם אם ירצה. אבל אם אין לו רשות לאכלם שם או שהם מזונות מרבים, שאי אפשר שיאכלם שם, וכן שאר חפצים שנכר הדבר שיוציאם לחוץ, אסור, מפני שנראה כנותן לו על מנת להוציא
(י)[עריכה]
האשה מדדה את בנה אפלו ברשות הרבים, ובלבד שלא תגררהו, אלא יהא מגביה רגלו האחת ויניח השניה על הארץ וישען עליה עד שיחזור ויניח רגלו שהגביה, שנמצא לעולם הוא נשען על רגלו האחת. אבל כשהיא גוררת שתי רגליו הרי זה כנושאתו ואסור אפלו בכרמלית. ולשאת אותו ממש אפלו אם הוא גדול כל כך שיכול לילך ברגליו לבדו, אסור אפלו בכרמלית, שלא אמרו החי נושא את עצמו אלא לפטור מחטאת. אבל על-כל-פנים שבות איכא, ובכרמלית היא שבות דשבות, וצריכין להזהיר לרבים, שטועין בזה - שלחן-ערוך של התניא סימן שח סעיף פא. ועין תשובת ר' עקיבא איגר סימן כח
(יא)[עריכה]
אמת המים העוברת בתוך החצר, אסור למלאת מים ממנה. - ובשלחן ערוך סימן שנ"ו מבאר איך יתקנה
(יב)[עריכה]
לא יעמוד אדם ברשות היחיד וישתין או ירק לרשות הרבים או לכרמלית, וכן מרשות הרבים או מכרמלית לרשות היחיד, וכן מרשות הרבים לכרמלית, או מכרמלית לרשות הרבים. וכן לא ילך ארבע אמות ברשות הרבים או בכרמלית או מרשות לרשות ורקו בפיו, אם כבר תלשו בפיו ממקום למקום
(יג)[עריכה]
מותר לשפוך שופכין בחצר שיש בה ארבע אמות על ארבע אמות, אע"פ שיוצאין לרשות הרבים - שנ"ז


<< · קיצור שולחן ערוך · פג · >>
סעיף א הקף מחצות לטלטל בתוכן, לא מהני אלא כשהקף לדירה. ומהו נקרא מקף לדירה. זה שבנה לו בית דירה, או שפתח פתח מביתו ואחר כך הקיף שם במחצות, כדרך שעושין החצרות לבתים, אז אפלו אם הוא גדול הרבה מאד, הוי רשות היחיד גמורה. אבל כל שהקף שלא לשם דירה, כגון גנות ופרדסים, שאין המחצות עשויות אלא לשמור מה שבתוכן, באלו יש חלוק בגדלן. אם אינו גדול מבית סאתים - שיבאר בסעיף שלאחר זה, מתרין לטלטל בתוכו - ועין לקמן סעיף ג אבל אם הוא גדול מבית סאתים דינו ככרמלית
סעיף ב כמה הוא שעור סאתים. כמו שהיה חצר המשכן, מאה אמה ארך וחמשים אמה רחב. ואם הוא מרבע, עולה בחשבון שבעים אמה וארבעה טפחים על שבעים אמה וארבעה טפחים - ובאמות שלנו חמשים ושלש על חמשים ושלש ומעט יותר. ואם המקום עגל או בשאר ציור צריכין גם כן לחשוב כן שיעלה בתשברת - במרבע, חמשת אלפים אמה. - ובאמות שלנו שלשת אלפים שבע מאות וחמשים. אך אם ארכו יותר על פי שנים ברחבו אפלו רק אמה אחת, אז נחשב כיותר מבית סאתים כיון שאינו דומה לחצר המשכן

יב אייר
סעיף ג מקום שמקף שלא לשם דירה, והוא אינו גדול מבית סאתים, שמתר לטלטל בתוכו, אם יש בסמוך לו חצר, מתר גם כן להוציא מתוכו לחצר ומחצר לתוכו, כלים ששבתו בתוכו או בחצר, כי נחשב לרשות אחת עם החצר. אבל אינו רשות אחת עם הבית, שהכלים ששבתו בתוכו, אסור להכניסן לתוך הבית והכלים ששבתו בבית, אסור להכניסן לשם
סעיף ד מקום שהקף שלא לשם דירה, דהינו שמתחלה הקיף במחצות, ואחר כך בנה שם בית דירה או שפתח לשם פתח מביתו, מאי תקנתיה לעשותו מקף לדירה. יפרץ במחצות מקום יתר על עשר אמות, - כי עשר אמות חשובות כפתח, ויתר מכן הוי פרצה, ונתבטלו המחצות, ואחר כך יגדור אותה, ונחשב מקף לדירה
סעיף ה חצר שהיא יותר מבית סאתים, ונטע בה אילנות, אפלו ברבה, לא נתבטלה בזה הדירה ועדין חשובה מקפת לדירה, שכן דרך האדם להסתופף בצל אילנות. אבל אם זרע בה זרעים, אם זה ברב החצר, - אפלו אינו במקום אחד אלא מפזר, נתבטלה בזה הדירה וחשובה כלה כגנה. ואם זה במועט החצר, אם הוא פחות מבית סאתים, בטל לגבי החצר וכלו דינו כחצר. אבל אם הוא יותר מבית סאתים - במקום אחד, הרי מקום הזרע כמו כרמלית, והשאר מן החצר הרי הוא פרוץ במלואו למקום האסור, ואסור לטלטל גם בו רק בארבע אמות
סעיף ו וכן חצר שאין בה אלא בית סאתים או פחות וזרע במקצתה, גם כן נדון אחר הרב. ואם רבה זרוע,אע"פ שמתרין לטלטל שם, כיון שאינה יותר מבית סאתים, מכל מקום כלים ששבתו בבית, אסור להוציא לשם - כמו שכתבתי בסעיף ג'. ולכן צריך לעשות מחצה בפני הגנה, שיהא מתר לו להוציא מן הבית אל החצר - שנ"ח


<< · קיצור שולחן ערוך · פד · >>
סעיף א כל דבר שאינו לא מלבוש ולא תכשיט, אסור לצאת בו לרשות הרבים או לכרמלית. ולכן אסור לצאת במחט התחובה בבגדו, ואפלו במחט שאין בה נקב. ואפלו לצרך לבישה, יש להחמיר באיש. אבל אשה, כיון שדרך הנשים להעמיד קשוריהן, כגון הצעיפים וכדומה במחטין, מתרת לצאת בהן לצרך הלבישה. ודוקא במחט שאינה נקובה. אבל לא במחט נקובה
סעיף ב בתכשיטין, יש גם כן דברים שאסרו רבותינו זכרונם לברכה לצאת בהם בשבת לרשות הרבים. יש תכשיטין שאסרו לאנשים, ויש תכשיטין שאסרו לנשים, והינו תכשיטין שיש לחוש שמא תסירם להראותן. ועכשו נתפשט המנהג להתיר, והפוסקים כתבו טעמים לזה. וירא- שמים יש לו להחמיר על עצמו. עיין שלחן ערוך סימן ש"א וסימן ש"ג. ובפרט יש לזהר, שלא יצא איש בטבעת שאין עליה חותם מפתח - עין תוספת שבת סימן ש"ג סעיף קטן ל"ט. ומכל- שכן שלא ישא אצלו כלי השעות )שעון - אוהר, זייגער(, ואפלו קשור ברביד הזהב שהוא נושא על צוארו והוא תכשיט. אבל כלי השעות )שעון המונח בתוך הכיס(, הוי משא ]ממש[ ואין לו התר
סעיף ג מפתח של כסף, אע"פ שהוא נעשה להשתמש בו, כיון שהוא גם לתכשיט, נוהגין לצאת בו בשבת, אבל בתי עינים - משקפים - ברילל אע"פ שהן משבצות בכסף,אסור לצאת בהן
סעיף ד אסור לאשה לתת בגד על צעיפה, וכן האיש על הכובע שלו מפני הגשמים, שאין זה דרך מלבוש. ואם כונתן שלא יצערו אותן הגשמים מתר

יג אייר
סעיף ה החגר, וכן החולה שעמד מחליו, וכן זקן מפלג, שאי אפשר לו לילך בלא מקל, מתר לו לילך במקל בידו. אבל אם אפשר לו לילך בלא מקל, ובתוך ביתו הולך בלא מקל, אלא כשהולך לחוץ נוטל אותו להחזיק בו, אסור. וכן הסומא אסור לצאת במקל בעיר שאינה מתקנת בערובין. ומי שאינו צריך כלל למקל, אסור לולצאת בו אפלו במקום שיש ערובין, משום זילותא דשבת
סעיף ו מי שהוא אסור בשלשלאות, מתר לצאת בהן
סעיף ז אין יוצאים בקשרים והם עצים גבוהים שיש בהם מושב לכף הרגל, והולכין בהם בטיט ובמים
סעיף ח יוצאים ברטיה שעל המכה, - ובלבד שלא יניח אותה בשבת על גבי המכה, כדלקמן סימן צ"א סעיף י' כי לפי שהיא מרפאת, הרי היא כתכשיט. ויכול לכרכה במטלית שאינה חשובה ובטלה לגבי הרטיה. אבל דבר חשוב כגון מטפחת וכדומה, אסור לכרך עליה, לפי שאינו בטל לגבי הרטיה וגם לא הוי דרך מלבוש, והוי משא
סעיף ט יוצאין במוך שנותנים באזן לבלע לחה של צואת האזן, ודוקא כשהוא קשור ומהדק שם היטב שלא יוכל לפל . וכן יוצאין במוך שבסנדל, אם הוא באפן שאינו יכול לפול משם
סעיף י לא תצא אשה במוך שהתקינה לנדתה, שלא לטנף בגדיה. וכן לא תצא בסינר שהיא לובשת בשביל זאת, אלא אם כן הוא מלבוש גמור. אבל אם נותנת את המוך או את הסינר בשביל להציל את עצמה מן הצער שאם יפול הדם על בשרה ויתיבש, יהא לה צער, מתרת לצאת בהן
סעיף יא במקום רפש וטיט, מתר להגביה קצת בגדיו, שלא יתלכלכו. אבל להגביהם לגמרי אסור
סעיף יב מתר לצאת בשבת בשני מלבושים זה על גב זה, ואע"פ שאינו צריך לעצמו את המלבוש השני, אלא שמוציאו לצרך חברו וכדומה. ודוקא כשדרכו לפעמים גם בחל ללבוש שני מלבושים כאלו, דהוי דרך מלבוש - ואע"פ שברב פעמים אינו לובש כן. אבל אם אין הדרך לעולם ללבוש שני מלבושים כאלו, אסור לצאת בהן בשבת משום דהשני הוי כמו משא. וכן הדין בשני אנפלאות - גרבים ובכובע גדול על כובע קטן - קאפל וכדומה
סעיף יג ושתי חגורות זו על גב זו, אם מנהג המקום לחגור כך, למטה חגורה גרועה ועליה חגורה חשובה, מתר לחגור כך גם בשבת, ואע"פ שעתה אין לו צרך רק באחת, והשניה מוציאה לצרך חברו. אבל אם אין הדרך לחגור בשתי חגורות, אע"פ שהוא רוצה לחגור כך בשביל עצמו, אסור, דכיון שיש לו די באחת, הוי השניה כמו משא. ובכל מקום מתר לצאת בשתי חגורות, כשיש מלבוש מפסיק ביניהן, כגון התחתונה על המכנסים, והעליונה על גבי הסרבל, שאז יש לו הנאה ותועלת משתיהן
סעיף יד מטפחת שמקנחים בהו את האף, נוהגין לכרכה תחת בגד העליון על המכנסים. ויזהר שלא לעשות בה שני קשרים זה על גב זה - עין לעיל סימן פ' סעיף מ"ה וירא -שמים אם הוא נוהג לשא רצועות המחזיקות את המכנסים - הויזענטרעגער יסירן בשבת, כדי שתהא לו המטפחת לצרך. ויש נוהגין לכרכה סביב הצואר. וזה אינו מתר, אלא אם אין לו שם מטפחת אחרת והוא רגיל לפעמים לכרוך שם מטפחת מפני הקר, ויקשרהו בהתר. אבל אם נותנה רק על הצואר והקצוות תלויות לו לפניו, זהו אסור גמור. וכן לכרכה סביב הרגל או סביב היד ולצאת בה, אסור
סעיף טו בתי ידים ]כסיות, כפפות[ - האנדשוה, יש מתירין לצאת בהן בשבת ויש אוסרין. ובזה העשוי לחמם שתי הידים ביחד ]ידונית[ - מוף יש להקל טפי

יד אייר
סעיף טז מתר לצאת בטלית מציצת בדרך מלבוש. אבל אם מקפלה סביב צוארו במקום שאין הדרך ללבשה כך, אסור
סעיף יז בגד שיש לו שתי רצועות או משיחות לקשרו בהן, או שיש לו קרסים לחברו ונפסק אחד מהן, אע"פ שהשני שנשאר כנגדו אינו חשוב, מכל מקום אם דעתו לתקנו אחר כך להביא לו בן זוגו, אם כן זה שנשאר אינו בטל לגבי הבגד והוי כמו משא. ואסור לצאת בבגד זה. אבל אם אין דעתו לתקנו, אם כן, כיון שזה שנשאר אינו דבר חשוב, הרי הוא בטל לגבי הבגד ומתר לצאת בו. ואם הוא דבר חשוב, כגון משיחה של משי או קרס של כסף, אע"פ שאין דעתו לתקנו, אינו בטל לגבי הבגד ואסור לצאת בו
סעיף יח בעלי הקרחה שמניחין על ראשיהן פשתן סרוק או צמר מנפץ שיהא נראה כשער בראשיהן ]פאה נכרית[ - פרוק מתרין לצאת בו בשבת לרשות הרבים, שתכשיט שלהם הוא - ובלבד שהוכן מערב שבת
סעיף יט הנושא קמיע, צריך לעשות שאלת חכם, אם מתר לצאת בה בשבת או לא, כי לא כל הקמעות שוים. ואשה הנושאת אבן הנקראת שטערנשוס כדי שלא תפיל, מתרת לצאת בה בשבת - ש"א ש"ג


<< · קיצור שולחן ערוך · פה · >>
סעיף א אם חס ושלום נפלה דלקה בשבת, חשו רבותינו זכרונם לברכה, כי בעל הבית ובני ביתו אשר שם הדלקה, אם יתעסקו בהצלה, והמה נחפזים ובהולים על ממונם, שמא מתוך כך ישכחו שהיום שבת ויכבו את הדלקה, על כן אסרו להציל אפלו חפצים שהן מתרין בטלטול למקום שמתרין להוציא, ורק מה שהוא צריך לו להיום, מתר לו להציל. כיצד. נפלה דלקה בליל שבת קדם הסעודה, מציל מזון שלש סעודות, הראוי לאדם, לאדם. הראוי לבהמה, לבהמה. ובשחרית, מזון שתי סעודות. ובמנחה, מזון סעודה אחת. ואם יש בכלי אחד מאכלים הרבה, כגון סל מלא ככרות, וחבית מלאה יין וכדומה, כיון שמוציאם בפעם אחת, מתר. וכן אם פרש סדין וכדומה וקבץ בו כל מה שיכול להוציא ממאכלים ומשקאות ומוציאן בפעם אחת, מתר. גם מתר לו להוציא כל הכלים שהוא צריך להשתמש בהם היום
סעיף ב ואומר לאחרים באו והצילו לכם, וכל אחד ואחד מציל מזון שהוא צריך לו או כלי אחד שמחזיק אפלו הרבה והרי הוא של המציל, כיון שבעל- הבית, הפקיר וזכה זה מן ההפקר. ואם הוא ירא -שמים ומחזיר לבעל -הבית מה שהציל, כיון שיודע שלא הפקיר ברצונו, מתר לו לקחת שכר ההצלה, ואין זה שכר שבת, כיון שמצד הדין הכל הוא שלו. ומכל מקום מדת חסידות שלא לטול שכר על טרח הצלה שבשבת, אע"פ שאינו שכר שבת, כי החסיד יש לו לותר משלו בכל דבר שיש בו נדנוד עברה
סעיף ג וכל זאת, רק למקום שמתרין להוציא לשם. אבל למקום שאסורין להוציא, אסור להציל שום דבר. אך בגדים שיכולין ללבשם, מתר לו ללבוש, ולעטף כל מה שיכול, ומוציא אפלו לרשות הרבים, ופושט וחוזר ולובש ומוציא אפלו כל היום. ויכול לומר גם לאחרים, באו והצילו, ומצילין כן

טו אייר
סעיף ד והבתים שאין שם הדלקה, אלא שהם קרובים ויראים שתגיע גם להם, כיון שהם אינם בהולים כל כך, מתרין להציל כל דבר למקום שמתרין להוציא לשם. יש אומרים, דגם מעות ושאר דברים יקרים אע"פ שהן מקצין, מתר להצילן מן ההפסד הגדול הפתאומי, כגון דלקה או שטף מים או גזלה, על ידי מה שמניחין עליהם איזה דבר מאכל ומטלטלין אותן כן ביחד. - אבל במקום אחר, אין שום התר לטלטל כן מקצה. ויש מקלין עוד יותר, שאפלו לבדן יכולין לטלטלן, משום דבמקום הפסד גדול פתאומי, נדחה אסור מקצה, ובלבד שלא יוציא למקום שאסורין להוציא
סעיף ה כל ספרי קדש, בין שהן בכתב בין שהן בדפוס, מצילין אותן מפני הדלקה או שטף מים וכדומה, אפלו לחצר או למבוי שאסורין להוציא לשם מחמת שלא עשו ערוב. והוא כשהן מתקנין בענין שהיו מועילים ערובי חצרות או שתופי מבואות. ועל ידי אינו יהודי, מתר להצילן אפלו דרך רשות הרבים - הצלת המת מן הדלקה, עין לקמן סימן פ"ח סעיף ט"ז
סעיף ו מצילין תיק הספר עם הספר, ותיק התפלין עם התפלין
סעיף ז ספר-תורה קודם להציל לשאר ספרים
סעיף ח כשיש חשש ספק סכנת נפשות, מתר לכבות את הדלקה. ולכן במקומות שהישראלים דרים בין הנכרים, מתר לכבות את הדלקה, אפלו הוא בבית נכרי, והכל לפי הענין. ודוקא לכבות מתר. אבל אסור לחלל שבת כדי להציל ממון. ואם עבר וחלל, ילך אל הרב לבקש שיורהו תשובה


<< · קיצור שולחן ערוך · פו · >>
סימן פו – דיני רחיצה
תוכן עניינים
1 סעיף א
2 סעיף ב
3 סעיף ג
4 סעיף ד
5 סעיף ה
6 סעיף ו
7 סעיף ז
סעיף א[עריכה]
אסור לרחוץ כל גופו או אפילו רוב גופו במים חמים אפילו הוחמו בערב שבת ואפילו לרחוץ שלא בפעם אחת, אלא אבר אבר אסור ברוב גופו, ואפילו ליכנס למרחץ רק להזיע גם כן אסור, אבל מותר לרחוץ פניו ידיו ורגליו מחמין שהוחמו בערב שבת.
סעיף ב[עריכה]
המים שהם ממקורם נובעים חמים כמו חמי טבריא וכדומה, אם הם בקרקע ואין המקום מקורה מותר לרחוץ בהם אפילו כל גופו, אבל אם הם בכלי או שהמקום מקורה אסור, ואפילו לכנוס רק לבית המרחץ להזיע אסור. ויש אומרים דכל שהם בקרקע אפילו המקום מקורה מותר לרחוץ בהם.
סעיף ג[עריכה]
מותר לטבול כל גופו בצונן, אבל לא יעמוד אחר כך נגד התנור להתחמם, משום דהוי כרוחץ בחמין, ואפילו רחץ רק ידיו במים צוננים לא יחמם אצל התנור בעודם לחים, משום דהוי כרוחץ במים שהוחמו היום, דאסור לרחוץ בהם אפילו אבר אחד אלא צריך לנגבם תחלה יפה. ועיין לעיל סימן פ' סעיף לב שישפשפם קודם הניגוב שלא ישאר עליהם רק מעט מים.
סעיף ד[עריכה]
הרוחץ צריך ליזהר שלא לסחוט שערו, וכן צריך ליזהר שלא לשוט, כי אסור לשוט בשבת וביום טוב, וכן אסור להשיט איזה דבר כגון הקיסמין שעל פני המים, ואם רוחץ במקום שאסורין לטלטל, צריך עוד ליזהר שקודם צאתו יסיר תחלה המים שעל גופו ושערותיו, לנגבם יפה שלא ישאר עליו מים ויוציאם מרשות לרשות. וגם בנהר עצמו צריך ליזהר שלא ישא את המים שעליו ארבע אמות, כי הנהר הוא כרמלית, ולפי שאין כולם יודעים ליזהר, על כן נתפשט המנהג במדינות אלו שלא לרחוץ כלל בשבת אפילו בצונן, כי אם לצורך מצוה כגון אשה נדה כדלקמן סימן קסב סעיף ז' ואיש לקריו.
סעיף ה[עריכה]
מותר לעמוד על שפת הנהר ולרחוץ ידיו בנהר, ואין זה איסור במה שהוא מוציא את המים שעל ידיו מן הנהר על שפתו, לפי שהנהר הוא כרמלית ושפת הנהר הוא גם כן כרמלית, ומותר להוציא מכרמלית לכרמלית בפחות מארבע אמות, רק שיזהר לנגב ידיו היטב קודם שילך ארבע אמות.
סעיף ו[עריכה]
מותר לשוף ידיו במורסן אף על פי שהידים רטובות, ובלבד שלא יתן את המים על המורסן ממש, אבל אסור לשוף ידיו במלח וכל שכן בבורית, סבון, משום דנימוח.
סעיף ז[עריכה]
מים שאין הדרך לרחוץ בהם אלא לרפואה כגון שהם רעים או מאוסים, אסור לרחוץ בהם בשבת, כיון שניכר שהוא מכוין לרפואה. במה דברים אמורים כששוהה בהם, אבל אם אינו שוהה בהם מותר שאינו נראה אלא כמיקר. ובחמי טבריא וכדומה, אם אין הדרך לרחוץ בהם אלא לרפואה, אסור לרחוץ בהם בשבת לרפואה אפילו אינו שוהה בהם.


<< · קיצור שולחן ערוך · פז · >>
סעיף א כתיב למען ינוח שורך וחמורך וגו', הרי כי הזהירה התורה, שגם הבהמה של ישראל תנוח. ולא בהמה בלבד, אלא כל בעלי חיים. ולכן אסור להניח לבהמתו שתוציא איזה משא, שאפלו יצאה מאליה לרשות הרבים והוציאה משא, עבר הוא עליה על מצות עשה של תורה. ואף דבר שהוא לה לנוי, מכל מקום הוי משא. אבל דבר שהוא לרפואתה, כמו אגד]תחבשת[ שעל המכה מתרת לצאת בו. וכן דבר שהיא צריכה לשמירתה, הוי לה כמו מלבוש לאדם ומתרת לצאת בו. ואך מה שהוא רק לשמירה יתרה, אסור. וכן דבר שבהמה זו אינה משתמרת בזה, אע"פ שבהמה אחרת משמרת בו, הוי לה לגבי בהמה זו משא ואסור
סעיף ב הסוס יוצא באפסר או ברסן, אבל לא בשניהם. ומתר לכרך חבל האפסר סביב צוארו ויצא בו, רק שיהא כרוך ברפיון קצת כדי שיוכל להכניס ידו מהרה בין הכריכה לצוארו כדי למשכו אם ירצה להשמט. ומתר לטלטל באפסר ולתנו עליו, ובלבד שלא ישען עליו, משום דאסור לסמך בשבת על בעל חי. אבל החמור, לא יצא ברסן של ברזל, לפי שזהו לשמירה יתרה אצל החמור, ושור ופרה שאינן צריכין שמור אסורין לצאת בחבל סביב צוארם, אלא אם רגילין לברוח. אם קשר חבל בפי הסוס, הרי זה משא, לפי שאינו משתמר בו, שהוא נשמט מפיו, ואינו דומה לאפסר, שהוא קשור בראשו
סעיף ג סוס וכן שאר בהמות, לא יצאו במרדעת. ואך החמור, יוצא במרדעת שלא יתקרר, מפני שטבעו להתקרר. ואם קשר לו המרדעת מערב שבת, מתר שיצא בו בשבת, שמלבושו היא. אבל אם אינה קשורה לו, לא יצא בה, גזרה שמא תפל מעליו ויביאנה בידו, ובשבת אי אפשר לקשרה לו, מפני שצריך להתקרב אליו ולסמך עליו. ואך כשהחמור בחצר, מתר לתת עליו מרדעת מפני הצנה, ובלבד שלא יצא בה. אבל על הסוס, לא יתן מרדעת כלל, אם לא כשהקר גדול שמזיק גם להסוס. וכן בימות החמה שהזבובים רבים ומצערים אותו, מתר לתת עליו מרדעת, ובלבד שיהא נזהר שלא יסמך עצמו על הבהמה בשעת הכסוי. ולהסיר מרדעת בשבת, בין מן החמור בין מן הסוס, אסור, כיון דלית ליה צער אם לא יסירנה
סעיף ד אסורה לצאת בזוג, אע"פ שהוא פקוק ואינו מקשקש. ואפלו בעיר שהיא מתקנת בערובין, אסור שתצא בו. רק בחצר, מתר שיהיה עליה. ואם אינו פקוק, ומקשקש, אפלו בחצר, אסור להיות עליה
סעיף ה מתר להוליך את הסוס בחבל שברסן, ובלבד שיאחז בקצה החבל, שלא יצא מידו טפח, וגם לא יגיע החבל שבין ידו לבהמה עד טפח סמוך לארץ. ואם החבל ארך הרבה, יכרכו על צואר הסוס
סעיף ו שתי בהמות או יותר שהן קשורות זו בזו, והוא תופס בידו אפסר אחד וכלן נמשכות זו אחר זו, אסור לעשות כן בשבת, אפלו בעיר המתקנת בערובין. אבל מתר לתפוס כמה אפסרי בהמות בידו להוליכן, כדרך שנתבאר בסעיף שלפני זה
סעיף ז אין התרנגולין יוצאין בחוטין שקושרין בהם לסימן, או שלא ישברו כלים. אבל אם קושרין רגליהן שלא יוכלו לברוח, וכן סוסים הרועים בשדה וקושרין שתי ידיהן יחד, שלא יוכלו לברוח, מתר, ובלבד שלא יקשור עקוד או רגול. עקוד, הינו שקושר יד עם רגל. ורגול, הינו שקושר אחת מרגליו כלפי מעלה, שלא תלך רק על שלש, שזה אפלו בחל אסור, משום צער בעלי חיים
סעיף ח מי שיש לו משרת אינו יהודי ורוכב על הבהמה בשבת, כשמוליכה להשקותה אינו צריך למנע, כי אסור הרכיבה בשבת, אינו משום משא הבהמה, כי החי נושא את עצמו, - ואינו אסור רק מדרבנן, ובבהמה לא גזרו, אלא האסור הוא על האדם, שהישראל אסור לרכב בשבת ואינו יהודי לית לן בה. ואפלו הוא נותן אכף או בגד לרכב עליו הם בטלים לגבי הרוכב, רק שאר דבר לא יניח על הבהמה
סעיף ט מתר לומר לאינו יהודי לחלוב הבהמות בשבת, משום צער בעלי חיים, כי החלב מצערה. והחלב אסור בו ביום אפלו בטלטול, אלא האינו יהודי יעמידנו במקום המשתמר. וכן מתר לומר לאינו יהודי, להברות האוזות פעם אחת ביום, משום צער בעלי חיים - סימן ש"ה
סעיף י אסור להשאיל או להשכיר בהמתו לאינו יהודי, אלא בתנאי שיחזירנה לו קדם שבת. ואם ארע שלא החזירה יפקירה הישראל קדם השבת אפלו בינו לבין עצמו, כדי להנצל מאסור. אבל לכתחלה אסור להשאיל או להשכיר על סמך זה - רמ"ו
סעיף יא לא ימדוד אדם שעורים לתת לפני בהמתו, אלא משער באמד דעתו
סעיף יב אגדת שחת, אם אינו קשור בקשר של קימא - דהינו שני קשרים זה על גב זה, מתר להתירה ולתנה לפני בהמה. ומתר לחתוך דלועין קשות לפני בהמה, והוא כשנתלשו מאתמול. ואם הדלועין רכות ויכולה לאכלן כך, אסור לחתכן
סעיף יג מתר להעמיד בהמתו על גבי עשבים מחברים כדי שתאכל, כי אין זאת מלאכה אצלה מה שתעקר העשבים, אדרבה ניח לה, אבל עשבים שתלשן אינו יהודי בשבת, שהם מקצים, אסור להעמיד שם בהמה שתאכל, אלא אם כן אין לה מה לאכול, אז מתר משום צער בעלי חיים. וכן אם אין לה מה לשתות, מתר לומר לאינו יהודי להביא לה מים מן הבאר שבכרמלית - שכד שכה
סעיף יד אין תולין על הבהמה כיס או כלי שתאכל מתוכו, כיון שזה אינו אלא לתענוג בעלמא לבהמה, שלא תצטרך לשוח צוארה, ואסור לטרוח בשבת בשביל תענוג הבהמה. אבל עגלים וסיחים שצוארן קצר ומצטערים לאכול מן הקרקע, מתר לתלות להן כלי עם מאכל בחצר. אבל לא יצאו בו, מפני שמשא הוא להן - ש"ה
סעיף טו אין להשליך תבואה לעופות במקום לח, שיכול להיות שתשאר שם קצת ותצמיח אחר כך
סעיף טז הנותן מספוא לבהמות, אסור לתנו תחלה בכברה להוציא המץ ולנקותו. אבל אם אינו מכון לכך, מתר לקחת אותו בכברה ולתנו באבוס
סעיף יז הנותן מרסן לבהמות או לעופות, אסור לתת לתוכו מים. ואם נתן בו מים ערב שבת, אסור לגבלובשבת. אבל מתר לנערו מכלי אל כלי, כדי שיתערב

יח אייר
סעיף יח בהמות, חיות ועופות הגדלים בבית, שמזונותיהן מוטלין עליך, מתר לתת להם מזונות בשבת. אבל אותן שאינן גדלים בבית ואין מזונותיהן עליך, אסור לטרוח בשביל לתן להם מזונות. ואפלו להשליך לפניהם, אסור. ולכן אסור לתן מזונות לפני היונים, לפי שיוצאין ואוכלין בשדה. נותנין מזונות לפני כלב. ואפלו של הפקר, יש קצת מצוה לתן לו מעט מזונות, שהרי הקדוש- ברוך-הוא חס עליו על שמזונותיו מועטין, ומשהה אכילתו במעיו שלשה ימים. יש נוהגין לתת חטים לפני העופות בשבת שירה, ואינו נכון, שהרי אין מזונותיהן עליך - שכ"ד
סעיף יט מתר להזמין אינו יהודי לביתו לאכל עמו בשבת. ואף-על- פי שאסור ביום -טוב משום גזרה שמא ירבה בשבילו - כדלקמן סימן צ"ח אבל בשבת אין לחוש לזאת, ומתר לתת אפלו לו לבדו מזונות. ואע"פ שאין מזונותיו עליך, מכל מקום כיון שמפרנסין עובדי כוכבים מפני דרכי שלום, חשוב כמזונותיו עליך - ועין לעיל סימן פ"ב סעיף ט
סעיף כ בהמה חיה ועוף שלא הרגלו עדין לבוא בערב לכלוב שלהם. וכן אפלו אם הרגלו, אלא שעתה מרדו וברחו, אסור להכניסן לתוך הכלוב או לתוך הבית. ואפלו אם הם בבית או בכלוב, אלא שהדלת פתוחה, אסור לסגרה, משום דבזה המה נצודים והוי אסור צידה
סעיף כא ואם כבר הרגלו והמה בני תרבות שדרכן לבוא בערב למקומם ויצאו, והוא חושש שלא יגנבו אותם, מתר לדחותן שילכו למקום המשתמר. אבל לא יקח אותם בידים, שהרי הם מקצים
סעיף כב אין מילדין את הבהמה בשבת, ואפלו לסעדה, הינו שאוחז את הולד שלא יפול לארץ, אסור
סעיף כג מכה בתחלתה שיש להבהמה צער ממנה, סכין אותה בשמן. אבל בסוף, שאין הסיכה אלא משום תענוג, אסור
סעיף כד אם אכלה כרשינין הרבה וכדומה ומצטערת, יכול להריצה בחצר כדי שתתיגע ותתרפא. אם אחזה דם, יכול להעמידה במים כדי שתצטנן. ואם הוא ספק, שמא אם לא יקיזו לה דם, תמות, מתר לומר לאינו יהודי להקיזה. וכן שאר רפואות, עושין לה על ידי אינו יהודי - של"ב


<< · קיצור שולחן ערוך · פח · >>
תוכן עניינים
1 סעיף א
2 סעיף ב
3 סעיף ג
4 סעיף ד
5 סעיף ה
6 סעיף ו
7 סעיף ז
8 סעיף ח
9 סעיף ט
10 סעיף י
11 סעיף יא
12 סעיף יב
13 סעיף יג
14 סעיף יד
15 סעיף טו
16 סעיף טז
17 סעיף יז
18 סעיף יח
סעיף א[עריכה]
מוקצה מדעת, דהיינו שהקצהו האדם מדעתו מלאכלו בשבת, מחמת שאינו ראוי לאכילה אלא על ידי הדחק, או שראוי לאכילה אפילו בלא דחק אלא שהקצהו לסחורה, אף על פי שנתנו לאוצר, וכן דבר שהוא ראוי היום למאכל כלבים, אף על פי שבערב שבת לא היה עומד לכך כגון בהמה ועוף שנתנבלו בשבת, וכן דבר שנשתנה היום ממה שהיה אתמול, אבל מכל מקום גם היום עדיין ראוי לאיזה תשמיש, כגון כלים שנשתברו היום ועדיין ראויין להשתמש בהן מעין תשמישן הראשון, לקבל בהן איזה מאכל או משקה, וכן עצמות שנתפרקו היום מן הבשר והן ראויין לכלבים, כל אלו מותרין לטלטל בשבת, חוץ ממה שדחה בידים כגון גרוגרות וצמוקין.
סעיף ב[עריכה]
דברים שאינם ראויים כלל לאכילת אדם כמו שהן, אפילו על ידי הדחק שצריכין בישול, ואף על גב שראויין לבהמות או לכלבים הרי כיון שהם מוכנים למאכל אדם לאחר זמן אינם עומדין לבהמות ולכלבים, וכן דברים שאינם ראויין בשבת לשום תשמיש, כגון עצים ונוצות של עופות ועורות בהמות וצמר או פשתן וכל בעלי חיים אפילו אלו שהן בתוך ביתו, וקליפי אגוזים וקליפי ביצים ועצמות הקשות שאינן ראויין אפילו לכלבים, ודלתות וחלונות הבית (דאסור לתלותן בשבת), וכן שברי כלים שאינם ראוים עוד לשום תשמיש, כל אלו והדומה להם אסורים בטלטול ומכל מקום כלי זכוכית שנשתברו במקום שיכולין להזיק, מותר לפנות השברים.
סעיף ג[עריכה]
מאכל שהוא אסור באכילה ומותר בהנאה, והוא ראוי לאינו יהודי כמו שהוא, כגון בשר מבושל וכדומה ויכול הוא ליתנו לאינו יהודי שהוא שלו מותר לטלטלו, אבל אם אינו ראוי לאינו יהודי כמו שהוא כגון בשר חי (וגם לכלבים אינו עומד כיון שראוי לאינו יהודי), או שאינו יכול ליתנו לאינו יהודי מפני שאינו שלו אלא של אחר אסור לטלטלו.
סעיף ד[עריכה]
נולד, והיינו דבר שנתחדש היום, כגון אפר מן האש שהוסק היום על ידי אינו יהודי. וכן ביצה שנולדה היום, ומים הזוחלין מן האילנות בימי ניסן, וכן אפילו לא נתחדש היום אלא שבא מכח מעשה שהיו אסורין לעשות היום, כגון פירות שנפלו מן האילן או שתלשן אינו יהודי, וחלב שנחלבה היום וכדומה, גם כן אסורין בטלטול. ופת שאפאו אינו יהודי בשבת בעיר שרובה נכרים דמסתמא אדעתא דאינו יהודי אפאו, אם הוא שעת הדחק או לצורך מצוה מותר לישראל לאכלו בשבת.
סעיף ה[עריכה]
כלים שהם מיוחדים לעשות בהם מלאכה האסורה לעשות בשבת, כגון מכתשת ריחים וקורנס וקרדום ומכבדות שמכבדין בהן את הבית, ושופר ומנורה ומחט שתופרין בה, ונרות שלמים בין של חלב בין של שעוה, ופתילות מצמר גפן ובגד שעטנז שאסור ללבשו, וכן כל כיוצא באלו מותרין לטלטלן לצורך גופם, כגון קורנס לפצוע בו אגוזים, קרדום לחתוך בו דבר מאכל, מחט שלמה ליטול בה את הקוץ (אבל אם ניטל עוקצה או חודה אסור בכל טלטול) וכן מותרין לטלטלן לצורך מקומן, דהיינו שצריך להשתמש במקום שהכלי מונח שם, וכיון שנטלו בהיתר, וכן אם שכח ונטלו בידו, מותר לטלטלו גם יותר ולהניחו במקום שירצה, אבל שלא לצורך גופן ושלא לצורך מקומן, אלא לטלטלן בשביל עצמן לבד שלא יגנבו או יתקלקלו אסור לטלטלן. ותפילין גם כן אסורין לטלטל, אך אם מונחים במקום בזיון שיוכלו להתלכלך, מותר לטלטלן ולהניחם במקום דמשתמרין.
סעיף ו[עריכה]
מוקצה מחמת חסרון כיס, דהיינו שאדם מקצה מדעתו להשתמש בהם, מפני שהוא מקפיד עליהם שלא יתקלקלו, כגון כלי אומנות, שמקפיד עליהם שלא יפגמו, וסכין שמתקנים בו את הקולמוס, וסכין של שחיטה וסכין של מילה, וכן נייר העומד לכתיבה ושטרי חובות וכתבי חשבונות ואגרת, שהוא מקפיד עליהם לשומרם וכלים היקרים שאינו משתמש בהם כלל, וכן כל דבר שמחמת שמקפיד עליו הוא מיחד לו מקום ואינו משתמש בו, וכן כלים שבחנות שעומדים למכירה, אפילו הם כלי סעודה אם אין דרכו להשאילם (אבל אם דרכו להשאילם לפעמים אינם מוקצה) כל אלו והדומה להם, וכן כיס המיוחד למעות הוין מוקצה מחמת חסרון כיס, ואסורין בטלטול אפילו לצורך גופן או לצורך מקומם.
סעיף ז[עריכה]
דבר שאין עליו שם כלי כלל, כגון עצים ואבנים וחתיכות ברזל וכדומה אסורין גם כן בכל טלטול אפילו לצורך גופן וצורך מקומם, אלא אם כן יחדו בערב שבת לאיזה תשמיש שישתמש בו לעולם, ולכן אסור ליטול קיסם ולחצוץ בו שיניו. נרות שאינם שלמים גם כן אין שם כלי עליהם ואסורין בכל טלטול, וכן סולם של עליה אין עליו תורת כלי.
סעיף ח[עריכה]
כלי שמלאכתו להיתר או אפילו לאיסור ולהיתר, כגון קדרות ואפילו כלים מאוסים (דבשבת מוקצה מחמת מיאוס מותר) מותר לטלטלן אפילו רק בשביל הכלי שלא יגנב או ישבר, אבל שלא לצורך כלל אסור לטלטלו, וכתבי הקודש ואוכלין מותר לטלטלם אפילו שלא לצורך כלל.
סעיף ט[עריכה]
כשם שאסור לטלטל את המוקצה או את הנולד, כך אסור ליתן כלי תחתיהם כדי שיפלו לתוכו, כיון שעל ידי זה הוא מבטל את הכלי שלא יוכלו לטלטלו עוד, והרי זה כאלו חברו שם בטיט. אבל מותר לכפות סל לפני האפרוחים כדי שיעלו וירדו בו כי לאחר שלא יהיו עליו מותר לטלטלו, ואם היו עליו בין השמשות נאסר הסל בטלטול לכל היום.
סעיף י[עריכה]
עפר וחול הצבור בזוית בחצר או בבית מותר לטלטלו, דכיון דצברו זה הוא הזמנתו לתשמיש, אבל אם הוא מפוזר בטל לגבי קרקע ואסור בטלטול. וכן אם חתך קודם שבת ענף מן האילן להניף בו ולהבריח הזבובים וכיוצא בו, מותר להשתמש בו בשבת כיון שיחדו לכך ועשאו כלי, אבל אסור ליקח בשבת בד מן המכבדות שהרי הוא מוקצה, ואפילו נטלו אינו יהודי אסור לטלטלו.
סעיף יא[עריכה]
נסרים של בעלי בתים שאינם עומדים לסחורה מותר לטלטלם, ושל אומן אסור, אלא אם כן חשב עליהם מבעוד יום להשתמש בהם בשבת.
סעיף יב[עריכה]
כל מוקצה אינו אסור אלא בטלטול, אבל בנגיעה בעלמא שאינו מנדנדו שרי, ולכן מותר ליגע במנורה העומדת אפילו נרות דולקות בה, וכן מותר ליקח דבר היתר המונח על גבי מוקצה, אבל אסור ליגע במנורה התלויה כי גם בנגיעה בעלמא הוא מנדנדה. ומותר לכסות דבר מוקצה בדבר שאינו מוקצה מפני הגשמים וכדומה.
סעיף יג[עריכה]
טלטול כלאחר יד מותר במוקצה, ולכן אם שכח איזה דבר מוקצה על איזה כלי או שנפלה שם בשבת, אם צריך לכלי המותר או למקומו מותר לנערו, או לישא את הכלי למקום אחר ולנער את המוקצה. וכן יכול לעשות אם שכח מעות בכיס שבבגדו והוא צריך לבגדו, אבל בשביל המוקצה לחוד אסור לעשות כן. (ואם הניח קודם שבת בכוונה דבר מוקצה על כלי נעשה בסיס לדבר האסור).
סעיף יד[עריכה]
אבל בשאינו צריך להכלי המותר, אסור לטלטלו אם יש עליו דבר מוקצה. ולכן אסור ליטול בידיו תינוק אפילו ברשות היחיד אם יש בידו אבן או שאר דבר מוקצה, אך אם יש להתינוק געגועין שאם לא יטלוהו יחלה, וגם אי אפשר להשליך מידו האבן וכדומה מפני שיצעק ויבכה, אז מותר ליטלו על ידיו ברשות היחיד ואם יש בידי התינוק איזה מטבע אסור אפילו לאחוז בידו, והוא מהלך ברגליו, ואפילו ברשות היחיד, ואפילו יש לו געגועין, משום דאיכא למיחש שמא תפול המטבע מידי התינוק, וזה ישכח שהיום שבת ויגביהה, ונמצא מטלטל מוקצה בטלטול גמור, ואסור אפילו במקום סכנת חולי, כיון שאין שם סכנת נפש אם לא יטלנו.
סעיף טו[עריכה]
מת אסור לטלטלו בשבת, אבל מותר לשמוט את הכר מתחתיו שלא יסריח, ובלבד שלא יזיז בו שום אבר, ואם היה פיו נפתח והולך, קושר את הלחי בענין שלא יוסיף להפתח, אבל לא כדי שלא יסגר מה שנפתח שאם כן היה מזיז אבר.
סעיף טז[עריכה]
אם נפלה דליקה ויראים שלא ישרף המת, מותרין לטלטלו אגב דבר היתר, דהיינו שמניחין עליו או אצלו איזה דבר מאכל, ומטלטל שניהם ביחד, ואם אין דבר מאכל מניחין עליו איזה כלי או מלבוש שמותר בטלטול ואם גם זאת אין, אזי מטלטלין אותו לבדו. בין כך ובין כך אין מטלטלין אותו אלא למקום שמותרין להוציא לשם, אבל למקום שאסורין להוציא אין להוציא כי אם על ידי אינו יהודי.
סעיף יז[עריכה]
כל דבר מטונף כגון רעי וקיא צואה בין של אדם בין של תרנגולים, אם הם בבית או בחצר שיושבים שם בני אדם מותר להוציאם לאשפה. וכשמוציא גרף של רעי או עביט של מי רגלים, כל זמן שהכלי עדיין בידו מותר להחזירו, כדין כל מוקצה שבעודו בידו מותר לטלטלו להניחו במקום שירצה, אבל לאחר שהניחו מידו אסור לטלטלו, משום דמאיס טפי (וגרע משאר מוקצה מחמת מיאוס), ואך כשצריכין לו משום כבוד הבריות מותר להחזירו. וכן אם יכול לתת בתוכו מים שיהיו ראויין לשתיית בהמה יכול להחזירו כך.
סעיף יח[עריכה]
מותר ליתן כלי תחת הדלף בשבת, אם נתמלא שופכו ומחזירו למקומו, והוא שיהא הדלף ראוי לרחיצה, אבל אם המים מאוסים אסור ליתן שם כלי, משום דאין עושין גרף של רעי לכתחלה, ואם עבר ונתנו והוא במקום דמאיס עליו מותר להוציאם.


<< · קיצור שולחן ערוך · פט · >>
סעיף א כלי שלו שהניח עליו בערב שבת דבר מקצה בכונה, והיתה דעתו שיהא מנח שם בהכנסת שבת, נעשה הכלי בסיס לדבר האסור. ואפלו נטל משם המקצה ביום השבת, מכל מקום כיון שהיה מנח שם בין השמשות ונעשה אז הכלי בסיס לדבר האסור, אסור לטלטלו גם אחר כך כל היום, אפלו לצרך גופו ולצרך מקומו
סעיף ב היה מנח שם בהכנסת שבת גם דבר התר, ונעשה הכלי בסיס לדבר האסור ולדבר המתר, אם הדבר המתר יותר חשוב לו, מתר לטלטלו. ואם הדבר האסור יותר חשוב לו, אסור לטלטלו. ולכן טוב להניח את החלות על השלחן קודם בין השמשות, כדי שיהיו המפה והשלחן בסיס לנרות ולחלות, ויהיו מתרין בטלטול. ואם לא עשאו כן, הרי נעשו המפה והשלחן בסיס לדבר האסור לחוד ואסורין בטלטול. ומכל מקום בדיעבד אם יש צרך גדול, כגון, שנפל נר על השלחן וצריכין לנערו, יש לסמך על הפוסקים דסבירא להו, דלא נעשה בסיס, אלא אם דעתו שתשאר שם המקצה כל יום השבת, והרי המנהג להסיר בשחרית את המנורות על ידי אינו יהודי ולא נעשה בסיס - ובשלחן ערוך של התניא כתוב,דהמפה בלאו הכי לא הוי בסיס, עין שם בסימן שט ס"ט
סעיף ג היו מעות בכיס התפור בבגדו מתר לטלטל את הבגד, שאין כל הבגד נעשה בסיס אלא הכיס, והכיס בטל לגבי הבגד. אבל אין ללבשו אפלו בביתו, דחישינן שמא יצא בו לרשות הרבים )ואם הוא בדרך ויש לו מעות, עין לעיל סימן ס"ח סעיף י"ב(. אבל תבה שבתוך השלחן]מגרה[ - שובלאד ויש מעות בתבה, אסור לטלטל את השלחן, משום דהתבה הוא כלי בפני עצמו ואינה בטלה לגבי השלחן

כב אייר
סעיף ד לא נעשה בסיס, אלא אם כן המקצה היה מנח שם בין השמשות. אבל אם לא היה שם בין השמשות רק אחר כך הניחו שם, לא נעשה בסיס, ומתר לטלטל את הכלי אפלו בשעה שהמקצה עליו. ולכן מתר לנער את השלחן או את המפה מעצמות וקלפין, כשאין השלחן והמפה נעשו בסיס מכח הנרות, כמו שכתבתי לעיל סעיף ב
סעיף ה ולא נעשה בסיס אלא אם הניחו בכונה שיהא מנח שם בין השמשות. אבל אם נשאר שם מחמת שכחה או שנפל מעצמו לשם, לא נעשה בסיס
סעיף ו ולא נעשה בסיס אלא כלי שלו. אבל אם הניח דבר מקצה על כלי של אחר, לא נעשה בסיס, דאין אדם אוסר דבר שאינו שלו בדלא ניחא ליה לחבריה


<< · קיצור שולחן ערוך · צ · >>
סעיף א יש דברים שהן אסורין בשבת, אף על פי שאינן דומין למלאכה ואינם מביאין לידי מלאכה. ומפני מה נאסרו. משום שנאמר, אם תשיב משבת רגליך עשות חפצך ביום קדשי וגו', וכבדתו מעשות דרכיך ממצוא חפצך ודבר דבר. מהא דכתיב, "וכבדתו מעשות דרכיך" דרשו רבותינו זכרונם לברכה, שלא יהא הלוכך בשבת כהלוכך בחל. לפיכך אסור לרוץ בשבת. אבל לדבר מצוה, מתר לרוץ, - מדכתיב דרכיך, משמע, דרכיך אסורים, אבל דרכי שמים מתרין ומצוה לרוץ - עין לעיל סימן י"ב סעיף יא - סימן צ' ש"א
סעיף ב ומהא דכתיב, ממצוא חפצך, דרשו רבותינו זכרונם לברכה, חפציך אסורים. אפלו אינך עושה מלאכה, כגון שהוא מעין בנכסיו, מה הם צריכין למחר, גם זאת אסור. וכן אסור לטיל בעיר כדי למצוא סוס או ספינה או קרון לשכרם אחר השבת, אם נכר הדבר שהולך בשביל כך. אבל לשמור חפציו או חפצי חברו, מתר
סעיף ג אסור להחשיך על התחום, דהינו לילך בשבת עד סוף התחום או פחות ולהתעכב שם עד שתחשך כדי למהר דרכו לילך משם והלאה, שכיון שהולך משם והלאה במוצאי שבת, נכר הדבר שעקר הלוכו היה בשביל כך. ודוקא כשמחשיך שם, כדי לילך ולעשות דבר שאי אפשר בשום אפן לעשותו בשבת, כגון לשכור פועלים או לתלוש פרות או להביא פרות המקצין, שאין שום התר לעשות דברים אלו בשבת. אבל מתר להחשיך על התחום כדי להביא בהמתו, כיון שאם היו בתים עד שם קרובים זה לזה שבעים אמה, היה מתר להביאם גם בשבת. וכן להביא פרות התלושין שאינן מקצין, מתר, כיון שאם היו מחצות מקיפות כל הדרך, היה מתר, גם בשבת, וכל כיוצא בזה. וכן מתר לילך בשבת תוך התחום אל הגנה, לתלוש שם פרות במוצאי שבת, משום דאינו נכר שהלך בשביל זה, אלא הרואים יאמרו שהלך לטיל או לבקש בהמתו שנאבדה לו, ואחר כך כשהיה שם, נמלך ונשאר עד הלילה כדי לתלוש פרותיו - ש"ו ש"ז
סעיף ד ומהא דכתיב, ודבר דבר, דרשו רבותינו זכרונם לברכה, שלא יהא דבורך של שבת כדבורך של חל. הלכך אסור לומר, : דבר פלוני אעשה למחר, או סחורה פלונית אקנה למחר. והינו דבר שהיום אי אפשר לעשותו בשום אפן. אבל דבר שהיה איזה צד לעשותו היום, אע"פ שעתה אין זה הצד, מתר - כמו שכתבתי בסעיף ג. ולכן מתר לומר, למקום פלוני אלך למחר, רק שלא יאמר לשון המשמע שילך בקרון, וגם לא ירבה לדבר בזה. ואפלו בשיחת דברים בטלים, אסור להרבות. ואסור לספר בשבת דבר של צער. אסור לאדם לחשב חשבונות בפיו בשבת, בין חשבון שעתיד להיות בין חשבון שכבר עבר, אלא שצריך לו עדין לידע אותו, כגון כך וכך הוצאתי על בנין פלוני לשכר פועלים, ועדין נשאר בידו משכר הפועלים, שצריך הוא לדעת את החשבון, אסור. אבל חשבונות שאין לו בהם צרך, מתר לחשבן, ובלבד שלא ירבה בהם, שאסור להרבות בשיחה בטלה בשבת, כמו שכתבתי לעיל

כג אייר
סעיף ה מדכתיב חפצך למדו רבותינו זכרונם לברכה, דאין אסורין אלא חפצי האדם, אבל חפצי שמים מתרין. לפיכך מחשיכין על התחום משום צרכי מצוה, וכן מתר לפקח על עסקי רבים בשבת, כגון לילך לשלטון, או לבית ועד השרים לדבר בשבילם, שצרכי הרבים הם כמו חפצי שמים. וכן מתר לדבר עם מלמד אודות תינוק, אם ירצה לקחתו ללמדו ספר או אפלו אמנות, שזוהי גם כן מצוה, שאם לא תהא לו אמנות לפרנס את עצמו, ילסטם את הבריות. אבל אסור לשכור את המלמד בשבת, כי השכירות היא שבות גמורה, ולא התרה אפלו בשביל מצוה, ורק מה שאינו אסור אלא מפני ממצא חפצך ודבר דבר, זה התר בשביל מצוה. ומתר להכריז על אבדה בשבת, שהשבת אבדה מצוה היא
סעיף ו מדכתיב ודבר דבר, למדו רבותינו זכרונם לברכה, דדוקא דבור אסור. אבל הרהור, מתר. ולכן הרהור בעסקיו מתר. ומכל מקום משום ענג שבת, מצוה שלא יחשב בהם כלל, ויהא בעיניו כאלו כל מלאכתו עשויה. וזהו שכתוב, ששת ימים תעבד ועשית כל מלאכתך, והרי אין אדם יכול לעשות כל מלאכתו בשבוע אחד. אלא יראה האדם בכל שבת כאלו מלאכתו עשויה, ואין לך ענג גדול מזה. ומכל -שכן שלא יהרהר בדבר שגורם לו טרדה או דאגה
סעיף ז מתר לומר לפועל, הנראה בעיניך שתוכל לעמוד עמי לערב, אע"פ שמתוך כך מבין שצריך לו לערב לשכרו למלאכה, לפי שלא נאסר אלא דבור מפרש. אבל לא יאמר לו, היה נכון עמי לערב, שזהו כמדבר בפרוש שרוצה לשכרו - ש"ז
סעיף ח השוכר את הפועל לשמר לו איזה דבר, אסור להפועל לקח שכר שבת בפני עצמו. אבל אם היה משכר לשבוע או לחדש, מתר לטול בהבלעה גם שכר שבת - ועין לעיל סימן ע"ג - ש"ו
סעיף ט אסור לתן מתנה לחברו, אלא דבר שהוא לצרך שבת. וכן אסור לתן משכון לחברו, אלא אם כן הוא לצרך מצוה או לצרך שבת. ולא יאמר לו הילך משכון, אלא נותן סתם
סעיף י שטרי הדיוטות, דהינו שטרי חובות וחשבונות ואגרות של שאלת שלום, אסור אפלו לעין בהם בלי קריאה - בפיו, ואף- על-פי שאינו אלא מהרהר, מכל מקום אסור. ולא אמרו דהרהור מתר, אלא כשאינו נכר שמהרהר בחפצים האסורים. אבל כאן שנכר לכל שמהרהר בחפצים האסורים, הרי זה בכלל אסור ממצוא חפצך. ומי שנשתלחה לו אגרת ואינו יודע מה כתוב בה, מתר לעין בה, כי שמא יש בה דבר שצריך לו לגופו, אבל לא יקרא בפיו. ואם יודע שאינו רק מעניני משא ומתן, אסור אפלו לעין בה, וגם אסור בטלטול משום מקצה
סעיף יא כתל או טבלא שיש בו איזה צורות או דיוקנאות - פאטרעטן וכתוב תחתיהן, זו צורת פלוני וזה דיוקן פלוני, אסור לקרות כתב זה בשבת. ואפלו לעין בו בלי קריאה, אסור. וכן ספרי מלחמות וספרי דברי הימים של מלכי אמות העולם, וכן מליצות ומשלים של שיחת חלין, כגון ספר עמנואל, ומכל שכן דברי חשק, אסור לקרותן בשבת, ואפלו לעין בהם בלי קריאה בפיו. ואף בחל אסור משום מושב לצים, אפלו הם כתובים בלשון- הקדש. ובדברי חשק יש עוד אסור, שמגרה יצר הרע בעצמו. אבל אותן ספרי דברי הימים, שיוצאים מהם עניני מוסר ויראת שמים, כגון ספר יוסיפון וכיוצא בו, אפלו כתובים בלשון לעז, מתר לקרותם אפלו בשבת. ומכל מקום אין ראוי להרבות בהם
סעיף יב אסור למדד בשבת איזה דבר אם הוא לצרך, אלא אם כן הוא לצרך מצוה
סעיף יג במקום פסדא מתר לדבר בצרכיו, בין עם ישראל בין עם אינו יהודי
סעיף יד כל דבר שהישראל אסור לעשותו, אסור לומר לאינו יהודי לעשותו, דאמירה לאינו יהודי הוי שבות. ואפלו לרמוז לו לעשותו, אסור. ואפלו לומר לו קדם שבת שיעשה בשבת, גם כן אסור. וכן אסור לומר לאינו יהודי בשבת שיעשה לאחר שבת. ודבר זה אינו משום שבות, כיון דהמלאכה נעשית בשעת התר, אלא אסור משום ממצוא חפצך. ולכן לצרך מצוה מתר - ש"ו ש"ז

כד אייר
סעיף טו אפלו אם הנכרי בא מעצמו לעשות איזה מלאכה בשביל ישראל, צריך הישראל למחות בו. ולכן אינו יהודי שרוצה להסיר הפחם מנרות של ישראל כדי שידליקו יפה, צריכין למחות בו
סעיף טז אם רואה אדם שיוכל לבוא לידי הפסד, כגון שנתרועעה לו חבית של יין וכדומה, מתר לקרות לנכרי לשם, אע"פ שיודע שהנכרי בודאי יתקנו, ואפלו במלאכה גמורה, ובלבד שיזהר הישראל שלא לומר לו שום רמז צווי לתקן. אבל מתר לומר לפניו, כל מי שיציל הפסד זה, לא יפסיד שכרו. ואין לעשות זאת אלא במקום הפסד מרבה - ש"ז
סעיף יז דבר שאינו מלאכה גמורה ואינו אסור אלא משום שבות, אם הוא צרך מצוה או במקצת חולי, מתר לומר לאינו יהודי לעשותו. ומזה נהגו לשלוח אינו יהודי בשבת להביא שכר או שאר דבר לצרך שבת אף במקום שאין ערוב. ואין להתיר אלא בשעת הדחק, שאין לו מה לשתות. אבל בשביל תענוג בעלמא, אין להתיר. ולומר לאינו יהודי להביא מחוץ לתחום, אפלו בדיעבד אסור בשבת מה שהביא . ויש אומרים, דהוא הדין במקום הפסד, כגון לטלטל סחורה הנפסדת מן הגשמים, מתר על ידי אינו יהודי. ויש לסמוך על דבריהם במקום הפסד גדול - ש"ז שכ"ה ובנ"א
סעיף יח בעת הקר, מתר לומר לגוי להסיק את התנור, משום דהכל חולים אצל הצנה. אבל אם אינו מכרח כל כך, אין לעשות זאת. וגם אסור להניח לאינו יהודי שיסיק את התנור בשבת אחר חצות היום כדי שיהא חם בלילה - רע"ו
סעיף יט אסור לשלוח אינו יהודי חוץ לתחום בשביל קרובי המת או בשביל ספדן, - ועין לקמן סימן קצ"ג סעיף ח
סעיף כ נכרי המביא תבואה לישראל בחובו והישראל נותן לו את המפתח לאוצרו, והאינו יהודי מודד ומונה לשם, מתר, משום דהאינו יהודי במלאכת עצמו הוא עוסק, כי אין התבואה של ישראל עד לאחר המדידה. והישראל מתר לו לעמד שם, שלא יטעה אותו, ובלבד שלא ידבר עמו כלל מן העסק. אבל אם הביאו לו תבואה שלו, אסור לומר להם לפנותה מן העגלות לתוך אוצרו. ואפלו אם מעצמם רוצים לפנותה, צריך למחות בהם - רמ"ד ש"ז
סעיף כא נכרי העושה גבינה מחלב שלו והישראל רואה את החליבה והגבון, כדי שתהא מתרת לישראל ויוכל לקנתה לאחר שבת, אע"פ שהנכרי מכון בשביל הישראל למכרה לו, הרי זה מתר, כיון שהגבינה עדין של הנכרי היא ולטובת עצמו הוא עושה. ומתר לישראל אפלו לומר לו שיעשה ואפלו בשבת, שמתר לומר לנכרי עשה מלאכתך, אפלו מגיע מזה רוח לישראל
סעיף כב אינו יהודי שקנה סחורה מישראל ובא בשבת לקחתה, אם אפשר יש למנעו
סעיף כג מי שיש לו יארצייט - יום זכרון הוריו בשבת ושכח להדליק נר של יארצייט, יכול לומר לאינו יהודי בין השמשות שידליק, אבל לא בשבת - מג"א סי' רס"א סק"ו


<< · קיצור שולחן ערוך · צא · >>
סעיף א מי שיש לו מחוש בעלמא והוא מתחזק והולך כמו בריא, אסור לעשות לו שום רפואה, אפלו בדבר שאין בו משום מלאכה, ואפלו לסוך בשמן, בין בעצמו בין על ידי אחרים, ואפלו על ידי אינו יהודי

כה אייר
סעיף ב כל אכלים ומשקין שהם מאכל בריאים, מתר לאכלן ולשתותן לרפואה, אע"פ שהם קשים לקצת דברים ומוכחא מלתא דלרפואה עביד, אפלו הכי שרי. וכל שאינו מאכל ומשקה בריאים, אסור לאכלו ולשתותו לרפואה. מתר לאכול שרפים מתוקים - מיצים סמיכים - זעפטל ולגמוע ביצה חיה כדי להנעים את הקול, ואין בו משום רפואה, כיון שאין לו מכה בגרונו
סעיף ג החושש בשניו במחוש בעלמא ואין לו צער גדול - ועין בסימן שאחר זה סעיף ד לא יגמע בהן חמץ או שאר משקה לרפואה ויפלוט את המשקה, אלא מגמע ובולע או טובל בו פת ואוכלו כדרכו. וכן החושש בגרונו לא יערערנו באיזה משקה, אלא בולע. ואם נתרפא, נתרפא - שכ"ח
סעיף ד החושש במתניו וכדומה, וכן מי שיש לו חטטין בראשו, במדינות אלו, כיון שאין נוהגין לסוך בשמן, כי אם לרפואה, אסור לסוך בשבת, משום דמוכחא מלתא דלרפואה קעביד
סעיף ה הגונח מכאב לב שרפואתו לינוק בפיו מן העז, מתר לו לינוק בשבת, - משום דיניקה, הוי מפרק כלאחר יד, ומשום צערא דחלי, לא גזרו רבנן - שכח
סעיף ו החושש במעיו, מתר לתן עליהם כוס שערו ממנו חמין, אע"פ שעדין יש בו הבל - ועין לעיל סימן לג סעיף יב. וכן מתר להחם בגדים ולהניח עליו
סעיף ז מי שנגפה ידו או רגלו, צומתה ביין כדי להעמיד הדם, אבל לא בחמץ, מפני שהוא חזק ויש בו משום רפואה. ואם הוא מענג, אף היין לו כמו החמץ, ואסור. ואם הוא על גב היד או גב הרגל או שנעשה על ידי ברזל, מתר לרפאת בכל דבר, כדלקמן סימן צ"ב סעיף ה
סעיף ח יש לו איזה מחוש בעיניו, לא יתן עליהם רק תפל. - פרוש רק שבפיו בעוד שלא טעם כלום דמוכחא מלתא דלרפואה, אבל מי שאינו יכול לפתח עיניו, מתר ללחלחן ברק תפל, כי אין זאת לרפואה, אלא לפתח העינים קמכון
סעיף ט מי שמצטער מרב המאכל שאכל, מתר לתחב אצבעו לתוך גרונו כדי שיקיא
סעיף י מכה שאין בה סכנה, לא יניח עליה רטיה, אפלו עשאה מאתמול, ולא כל דבר שהוא משום רפואה, אפלו עלה אם חתיכת בגד יבש וישן, שהוא מרפא גם כן. אבל נותן עליה איזה דבר לשמרה שלא תסרט. היתה עליה רטיה מאתמול, מגלה קצתה ומקנח פי המכה וחוזר ומגלה קצתה השניה ומקנחה, ורטיה עצמה לא יקנח, מפני שהוא ממרח. נפלה הרטיה מעל גבי המכה על גבי הקרקע לא יחזירנה. נפלה על גבי כלי, יחזירנה. ואם מצטער הרבה, מתר לומר לאינו יהודי להחזירה. אבל אסור לומר לאינו יהודי לעשות רטיה בשבת, כי מרוח הרטיה הוא אסור דאוריתא ואסור אפלו על ידי אינו יהודי, אם לא כשחלה כל גופו. - כדלקמן סעיף ט"ז
סעיף יא אסור להניח בגד על מכה שיוצא ממנה דם, מפני שהדם יצבע אותו, ומכל -שכן בגד אדם, שהוא מתקנו. וגם אסור לדחוק במכה להוציא את הדם. אלא כיצד עושה. רוחץ במים או ביין להעביר הדם, ואחר כך יכרך עליה סמרטוט. . ואם אין הדם פוסק על ידי רחיצה, יניח שמה קורי עכביש ויכרך עליה סמרטוט. אך יש מפקפקים בזה, משום דקורי עכביש מרפאים, על כן אם אפשר, יש לעשות על ידי אינו יהודי - שכ"ח
סעיף יב הפותח מרסא כדי להרחיב פי המכה, כדרך שהרופאים עושים, שהם מתכונים לרפואה להרחיב פי המכה, הרי זה חיב, שזו היא מלאכת הרופא. ואם פתחה רק כדי להוציא ממנה את הלחה שמצערתו, ואינו חושש אם תחזור ותסתם מיד, הרי זה מתר משום צערו. ודוקא לנקבה על ידי מחט וכדומה אבל לא בצפרניו, משום דתולש קצת מעור המרסא, ויש בזה חיוב. וגם על ידי מחט וכדומה, כיון שיש לחוש, שמא יתכון שתשאר פתוחה, כדי שתוציא לחה גם אחר כך-- על כן אם אפשר יש לעשות על ידי נכרי
סעיף יג מי שיש לו נקב בזרוע שקורין "אפטורא" - פונטינעללע, אימפעראטור, אם נסתם הנקב קצת, אסור לתן לתוכו קטנית שיפתח, דהא כונתו שישאר פתוח. ורטיה - שנעשית מאתמול מתר לתן על האפטורא שהיא רק לשמרו. אך אם יודע שהרטיה מוציאה לחה או דם, אסור. וכן אם בא לקנחה, אם יודע שעל ידי הקנוח יצא דם או לחה, אסור לקנחה, - ולא דמי לפותח מרסא, דהתם במרסא, הלחה והדם כנוס ועומד בפני עצמו ואינו עושה חבורה. אבל כאן שהלחה והדם מבלעים בבשר, אם מוציאם עושה חבורה

כו אייר
סעיף יד מכה שנתרפאה, נותנין עליה רטיה שעשאה מאתמול, שאינה אלא לשמרה. ומתר להסיר גלדי מכה
סעיף טו נתחב לו קוץ, מתר להוציאו במחט, ובלבד שיזהר שלא יוציא דם, דעביד חבורה
סעיף טז חולה שנפל מחמת חליו למשכב ואין בו סכנה, או שיש לו מחוש שמצטער וחלה ממנו כל גופו, שאז אף -על- פי שהוא הולך, כנפל למשכב דמי, אומרים לאינו יהודי לעשות לו רפואה ולבשל בשבילו. ומתר לו לאכול בשבת בשולי אינו יהודי, כיון שהתר לו היום הבשול על ידי אינו יהודי - ועין לעיל סימן ל"ח סעיף ט
סעיף יז ומתר לו לאכל ולשתות סמי רפואה, וכן לעשות לו איזה רפואה, בין הוא בעצמו בין אחרים, ובלבד שלא יהא בדבר איזה אסור מלאכה, אפלו אסור דרבנן. אבל כל שיש בו אפלו אסור דרבנן, אסור לעשותו כי אם על ידי אינו יהודי. ואם אין אינו יהודי, יש להתיר לעשות על ידי ישראל אסור דרבנן על ידי שנוי
סעיף יח רופא אינו יהודי שהוא מצמיח ]מרכיב[ אבעבועות - בלאטרן אומפפען לילדים אם יכול הישראל לפיסו בממון שיעשה לאחר השבת יעשה כן. ואם לאו, וצריכין לעשות בשבת, אל יחזיק ישראל אז את הילד, אלא אינו יהודי יחזיקו - כן כתוב בספר תשובה מאהבה


<< · קיצור שולחן ערוך · צב · >>
תוכן עניינים
1 (א)
2 (ב)
3 (ג)
4 (ד)
5 (ה)
6 (ו)
7 (ז)
8 (ח)
9 (ט)
10 (י)
(א)[עריכה]
דחויה היא שבת אצל סכנת נפשות, כמו שאר כל המצוות שבתורה. לכן חולה שיש בו סכנה והוא אדם כשר, ואע"פ שלפעמים עושה עברה לתאבון (עיין יו"ד סימן קנ"ח וחו"מ סימן תכ"ה), ואפילו הוא תינוק בן יומו, מצוה לחלל עליו את השבת. ואם החולה אינו רוצה, כופין אותו על כך. ועון גדול הוא בידו להיות חסיד שוטה שלא להתרפא בשביל איזה אסור, ועליו נאמר: "ואך את דמכם לנפשותיכם אדרוש". והזריז לחלל שבת בשביל חולה שיש בו סכנה, הרי זה משובח. ואפילו יש אינו יהודי לפנינו, משתדלין לעשות על ידי ישראל. וכל מי שחילל שבת בשביל חולה שיש בו סכנה, אף על פי שלא הוצרך לו, הרי זה יש לו שכר, כגון שאמר הרופא: חולה זה צריך גרוגרת אחת, ורצו תשעה אנשים ותלש כל אחד גרוגרת והביא, כולם יש להם שכר טוב מאת ה' יתברך שמו, אפילו הבריא החולה בראשונה. וכן בשביל כל פקוח נפש, ואפילו ספק פקוח נפש, מצוה לחלל עליו את השבת ולעשות בשבילו כל איסורי דאורייתא, שאין לך דבר שעומד בפני פיקוח נפש, כי לא ניתנה התורה אלא למען החיים, שנאמר: "אשר יעשה אותם האדם וחי בהם", ולא שימות בהם, חוץ מעבודה זרה גילוי עריות ושפיכות דמים, שהם בייהרג ואל יעבור.
(ב)[עריכה]
כל אדם שהוא אומר: מכיר אני באותו חולה שהוא מסוכן, אם אין שם רופא מומחה שמכחישו, נאמן ומחללין עליו את השבת. ואפילו אינו אומר בבירור, אלא אומר שנראה לו שצריכין לחלל עליו את השבת, שומעין לו ומחללין עליו, משום דספק נפשות להקל. אם רופא אחד אומר שהוא מסוכן ושהוא צריך לרפואה פלונית, ורופא אחד אומר שאינו צריך, או שהחולה אומר שאינו צריך, שומעין להרופא שאומר שהוא צריך. ואם החולה אומר שהוא צריך לרפואה פלונית, והרופא אומר שאינו צריך, שומעין לחולה. אך אם הרופא אומר שרפואה זו תזיקהו, שומעין לרופא.
(ג)[עריכה]
אם רופא בקי, אפילו הוא אינו יהודי, או שאר מבין, אומר שאע"פ שעתה עדיין אין החולה בסכנה מכל מקום אם לא יעשו לו רפואה זאת אפשר שתכבד עליו החולי ויכול לבוא לידי סכנה, אפילו החולה אומר שאינו צריך, שומעין לרופא ומחללין את השבת. ואם הרופא אומר שאם לא יעשו לו רפואה זאת ודאי ימות, ואם יעשו לו יכול להיות שיחיה, מחללין גם כן את השבת. עיין עוד בסימן קל"ג מן סעיף י"ג עד סעיף י"ח.
(ד)[עריכה]
כל מכה שבפנים הגוף, דהינו מן השפה ולפנים וגם השינים בכלל, והיינו קלקול שמחמת מכה או בועה וכיוצא בזה, מחללין עליו את השבת ואינו צריך אומד, שאפילו אין שם בקיאים וחולה אינו אומר כלום, עושין לו כל מה שרגילים לעשות בחול. אבל כשיודעים ומכירים באותו חולי שממתין ואינו צריך לחילול שבת, אין מחללין. מחושים אינן נקראין מכה. ומי שחושש בשינו ומצטער עליה מאד עד שחלה ממנה כל גופו, מותר לומר לאינו יהודי שיוציאה.
(ה)[עריכה]
מכה שעל גב היד ושעל גב הרגל, וכן על כל מכה שנעשתה מחמת ברזל, ועל שחין שבפי הטבעת, וכן מי שבלע עלוקה או שנשכו כלב שוטה או אחד מזוחלי עפר, אפילו ספק אם ממית אם לאו, וכן מי שיש בו קדחת חזק ביותר, מחללין עליו את השבת. אבל על קדחת המצויה אין מחללין, אלא עושין על ידי אינו יהודי.
(ו)[עריכה]
מי שאחזו דם, מקיזין אותו מיד. וכל שהקיז דם ונצטנן, עושין לו מדורה להתחמם אפילו בתקופת תמוז.
(ז)[עריכה]
החושש בשתי עיניו, או שהיה באחת מהן ציר, או שהיו שותתות, או שהיה דם שותת או שאר דבר שהוא סכנה לעין, מחללין עליו את השבת.
(ח)[עריכה]
חולה שיש בו סכנה שצריך לבשר, ויש כאן בשר איסור, שוחטין עבורו ואין מאכילין אותו בשר איסור, משום דחיישינן שמא כשיתודע לו שהאכילו אותו בשר איסור יקוץ בו. אבל במקום דליכא למיחש לשמא יקוץ בו, כגון שהוא קטן או שדעתו מיטרפת, מאכילין אותו בשר איסור ואין שוחטין עבורו בשבת.
(ט)[עריכה]
המבשל בשבת בשביל חולה, אסור לבריא לאכלו בשבת, אבל למוצאי שבת מותר מיד גם לבריא אם בישלו ישראל, ועיין לעיל סימן לח סעיף ט.
(י)[עריכה]
מי שרוצים לאנוס אותו שיעבור עבירה לפי שעה, אפילו היא עבירה חמורה, אין מחללין עליו שבת כדי להצילו מן העבירה. אבל אם רוצים לאנוס אותו להמיר את הדת ולהוציאו מכלל ישראל, אפילו הוא קטן או קטנה, החיוב הוא על כל מי שבידו להשתדל להצילו, אפילו צריך לחלל שבת באיסורי דאורייתא, כמו שמחויבין לחלל שבת בשביל חולה שיש בו סכנה, דכתיב: "ושמרו בני ישראל את השבת", אמרה תורה: חלל עליו שבת אחת כדי שישמור שבתות הרבה. ואפילו אם הוא ספק אם תועיל ההשתדלות או לא, מכל מקום חייבין לחלל שבת להשתדל בכל מה דאפשר, כמו שמחללין בשביל ספק פיקוח נפש. אבל מי שפשע ורוצה להמיר, אין מחללין עליו את השבת באיסור דאורייתא, דכיון שפשע, אין אומרים לאדם חטא בשביל שיזכה חברך. ומכל מקום באיסור דרבנן, כגון ללכת חוץ לתחום ולרכוב על גבי סוס או לילך בעגלה, וכן לטלטל מעות וכדומה, יש מתירין לחלל בשביל להצילו.


<< · קיצור שולחן ערוך · צג · >>
תוכן עניינים
1 (א)
2 (ב)
3 (ג)
4 (ד)
5 (ה)
(א)[עריכה]
מיד כשהתחילה האשה להרגיש סימני לידה, אפילו היא מספקת, קוראין לה מיילדת, אפילו ממקום רחוק כמה פרסאות.
(ב)[עריכה]
יולדת הרי היא כחולה שיש בו סכנה, ומחללין עליה את השבת לכל מה שהיא צריכה. אך אם אפשר לעשות על ידי שינוי או על ידי אינו יהודי, עושין. ונקראת יולדת משתשב על המשבר או משעה שהדם שותת ויורד, או שאין בה כח ללכת בעצמה, גם המפלת לאחר ארבעים יום מטבילתה דינה כיולדת.
(ג)[עריכה]
כל שלושה ימים הראשונים, אפילו אומרת שאינה צריכה, מחללין עליה את השבת. ואחר כך אם אין בה חולי אחר רק צער הלידה, עד שבעה ימים, אם אומרת צריכה אני מחללין עליה, ואם אומרת שאינה צריכה אין מחללין. מונין ימים אלו מיום הלידה ולא מעת לעת, כגון אם ילדה ביום רביעי לעת ערב הרי היא ביום שבת לאחר שלושה. ואם ילדה בשבת לעת ערב, הרי היא בשבת הבאה לאחר שבעה. ואם יש קצת חשש סכנה, שהאשה חלושה בטבעה, המקל למנות ימים אלו מעת לעת לא הפסיד.
(ד)[עריכה]
לאחר שבעה ימים, אפילו אומרת צריכה אני, אין מחללין עליה, אלא הרי היא עד שלושים יום כחולה שאין בו סכנה, ועושין כל צרכיה על ידי אינו יהודי. אבל להסיק עבורה מותר אפילו ישראל כשלא נמצא אינו יהודי בנקל, ואפלו בתקופת תמוז, משום דיולדת כל שלושים יום מסוכנת היא בצינה.
(ה)[עריכה]
הוולד שנולד, מרחיצין אותו וחותכין את טבורו ומיישרין איבריו ועושין לו כל צרכיו. אך אם אינו בן קיימא, כגון שנולד לשמונה חדשים, אסורין לטלטלו, אלא אמו שוחה עליו ומניקתו, מפני צער החלב המצער אותה.


<< · קיצור שולחן ערוך · צד · >>
סעיף א שני ישראלים או יותר הדרים בחצר אחת, כל אחד בחדר בפני עצמו, אסור לטלטל לא מן הבתים לחצר, ולא מן החצר לבתים ולא מבית לבית. ואפלו בלא דרך החצר, כגון שיש פתח או חלון בין ביתו של זה לביתו של זה, אסורין לטלטל דרך שם - עיין מגן אברהם סימן שס"ו סעיף קטן א . ומצוה עליהם לעשות ערובי חצרות, שלא יבאו לידי מכשול - שס"ו
סעיף ב שתי חצרות שיש ביניהם פתח, אם רוצים, עושים כל בני חצר ערוב אחד בפני עצמם, ומתרים כל בני החצר לטלטל בחצר שלהם. אבל אסורים לטלטל מחצר לחצר כלים ששבתו בבית. ואם רוצים, עושים כל הדרים בשתי חצרות, ערוב אחד, כדי שיהיו מתרין לטלטל גם מחצר לחצר אפלו כלים ששבתו בבית. ואם יש בין החצרות אפלו רק חלון שהוא לכל-הפחות רחב ארבעה טפחים וגבוה ארבעה טפחים והוא בתוך עשרה טפחים סמוך לארץ ואין בו סריגה, גם כן יכולין לערב ביחד. אבל בפחות מזה, אין יכולין לערב ביחד. ואם יש חלון בין שני בתים, אפלו הוא גבוה למעלה מעשרה טפחים, יכולין לערב ביחד - משום דביתא כמאן דמליא דמי - שעב

כט אייר
סעיף ג שתי חצרות זו לפנים מזו, ובני החצר הפנימית אין להם דרך אל הרחוב, רק דרך החצר החיצונה, שיש פתח בין החצרות ודרך שם הולכין--אם רוצים, מערבים ערוב אחד ביחד. אם לא ערבו ביחד, אם בני הפנימית לבדם ערבו, הם מתרים לטלטל בחצר שלהם, ובני החיצונה אסורים. ואם בני הפנימית לא ערבו אלא בני החיצונה לבדם ערבו, לא מהני להם הערוב, כי מאחר שבני הפנימית יש להם דריסת הרגל דרך החצר החיצונה, הם אוסרים עליהם. וזהו דוקא אם בני הפנימית לא ערבו, דאז כיון שהם אוסרים זה על זה במקומם, דהוי ליה רגל האסורה במקומה. ורגל האסורה במקומה, אוסרת גם במקום אחר. אבל אם ערבו גם הם בפני עצמם, שאז מתרים לטלטל במקומם, והוי לה רגל המתרת במקומה, אינם אוסרים גם על החיצונה. וכן אם בפנימית אינו דר רק ישראל אחד, שאינו אסור במקומו, גם על החיצונה אינו אוסר. ואם בפנימית דרים שנים ולא ערבו, אף על פי שבחיצונה אינו דר אלא אחד, כיון דהוי לה רגל האסורה במקומה, אוסרים גם על היחיד
סעיף ד בתים הבנויים בעליה - שטאק ולפניהם מרפסת - גאניג שממנה יורדים במדרגות לתוך החצר ומחצר לרשות הרבים, דינם גם כן כשתי חצרות זו לפנים מזו, והמרפסת היא כמו חצר פנימית - שע"ה
סעיף ה בית שיש בו שתי דירות, דהינו שיש פרוזדור - פארהויז, קיכע אשר דרך זה נכנסים לדירה זו וגם לדירה זו, ודרים בשתי הדירות שני בעלי בתים, אסורים להוציא אפלו מבית לפרוזדור. וכן אפלו בדירה אחת שהיא חלוקה לשני חדרים ודרים בהם שנים, אע"פ שהפנימי אין לו פתח אלא להחיצון ומן החיצון יוצאין לחצר, מכל מקום אסורין לטלטל אפלו מחדר לחדר עד שיעשו ערוב. - ואם שני הבתים או הדירות שיכים לאיש אחד והוא השכיר דירה לחברו ויש לו גם כן שם תפיסת יד, עין בזה בשלחן-ערוך סימן ש"ע, ובחיי-אדם כלל עג סימן ג' וסימן ד

א סיון
סעיף ו כיצד עושין את הערוב - מן המבחר. אחד מבעלי הבתים שבחצר, לוקח בערב שבת ככר אחד שלם משלו, ומזכה אותו על ידי אחר לכל הדרים בחצר, דהינו שאומר לאחר בלשון שהוא מבין ענין זה, : קח ככר זה וזכה בו בשביל כל הישראלים הדרים בחצר זה - או בחצרות אלו. ולוקח זה את הככר ומגביהו טפח. והמערב לוקחו ממנו ומברך ברוך אתה ה' אלהינו מלך העולם אשר קדשנו במצותיו וצונו על מצות ערוב, ואומר בהדין ערובא יהא שרי לנא לאפוקי ולעיולי מן הבתים לחצר ומן החצר לבתים ומבית לבית, לכל ישראל הדרים בבתים שבחצר הזאת. וכיון שכלם זכו בככר זה, ובכניסת שבת הוא מנח בבית הזה של המערב, נחשבים כאלו כלם דרו בבית הזה, ולכן מתרים לטלטל מהבתים לחצר ומהחצר לבתים ובכל החצר
סעיף ז צריך לזכות דוקא על ידי אחר. ולכן לא יזכה על ידי בנו ובתו הקטנים אע"פ שאינם סמוכים על שלחנו, משום דידם כידו. אבל על ידי קטן אחר, יכול לזכות - דבמידי דרבנן, קטן זוכה לאחרים. ואם אפשר, לא יזכה על ידי אשתו, שמעלה לה מזונות, וגם לא על ידי בנו ובתו הגדולים אם הם סמוכים על שלחנו, משום דיש אומרים, דגם אלו נחשבים כידו. ומכל מקום בדלית ליה איש אחר יכול לזכות על ידיהן. ואם הבן נשא אשה, אע"פ שסמוך על שלחן אביו, לכלי עלמא יכול לזכות על ידו - שס"ו
סעיף ח כמה הוא שעור הערוב. בזמן שהם שמונה עשר בעלי בתים או פחות, שעורו כגרוגרת - שהיא כמו שליש ביצה לכל אחד, חוץ מזה שהוא עושה את הערוב ומניחו בתוך ביתו - כי הוא אינו צריך לתן פת, כיון שבלאו הכי הוא דר שם ואם הם יותר משמונה עשר, אפלו הם אלף, שעורו מזון שתי סעודות, שהם שמונה עשרה גרוגרות, שהן כמו שש ביצים. ויש אומרים שהם כמו שמונה ביצים, - ולפי זה כגרוגרת, הוא כשליש ותשיעית ביצה - שס"ח
סעיף ט צריך שלא יקפיד על הערוב אם יאכלנו חברו. ואם מקפיד עליו, אינו ערוב. לכן צריך לזהר שלא לערב בדבר שהכין לצרך שבת - שס"ו
סעיף י הערוב צריך להיות מנח במקום שכל אחד מן בעלי הבתים שנעשה בשבילם, יכול לבוא שמה בין השמשות. ולכן אם היה שם או בשכונה מת, רחמנא ליצלן, ואחד מן בעלי הבתים הוא כהן ולא היה יכול לבא בין השמשות אל הערוב, בטל הערוב - עיין פרמ"ג משבצות סוף סימן שס"ו
סעיף יא יש לעשות ערובי חצרות בכל ערב שבת, ובשבת יבצע עליו, כדלקמן סימן ק"ב סעיף ב, ' - כי אינו צריך להיות קים רק בכנסת שבת. אך אם יש לחוש פן ישכח פעם אחת, יכול לערב בככר אחד לכל השבתות שעד הפסח. וכשאומר בהדין וכו' יסים בכל השבתות שעד הפסח הבא עלינו לטובה. וצריך שיעשה הככר, דק ואפוי היטב שלא יתקלקל. ולשבת שבתוך הפסח, יעשה הערוב במצה כשרה - שס"ח שצ"ג
סעיף יב אין עושין ערובי חצרות ביום-טוב. ואם חל יום-טוב בערב שבת, צריכין לעשותו בערב יום-טוב
סעיף יג מי שאוכל במקום אחד וישן במקום אחר, מקום אכילתו היא העקר לענין זה, ושם הוא אוסר אם אוכל שם משלו בחדר מיחד. אבל במקום שהוא ישן, אינו אוסר
סעיף יד המתארח בחצר, יש אומרים, דאפלו נתארח בבית בפני עצמו, אם לא נתארח דרך קבע אלא לשלשים יום או לפחות מזה, אינו אוסר על בני החצר, וכלם מתרין לטלטל, בין מבתי בעלי-הבתים בין מבית האורח, ואפלו אם האורחים רבים, ובעל הבית אחד. ודוקא בדאכא בעל הבית קבוע, אפלו הוא אינו יהודי - עין יד אפרים, דאז האורחים בטלים לגבה. אבל אם כלם הם אורחים, אוסרין זה על זה אם יש לכל אחד חדר מיחד לאכילה. ואם יש ביניהם אינו יהודי, צריכין לשכור רשותו כדלקמן, ויש אומרים, שאין חלוק בין אורח לבעל הבית, דכל שיש לו חדר מיחד לאכל שם, דינו כבעל הבית - ע' בס' אה"ע. וכן יש להחמיר לכתחלה. ויש להם לערב בלא ברכה. ובדיעבד יש לסמך על סברא הראשונה
סעיף טו ישראל הדר עם אינו יהודי בחצר אחת, אין האינו יהודי אוסר עליו, מתר לטלטל מבית לחצר ומחצר לבית. ואפלו הם שני ישראלים או יותר, רק שהם דרים באפן שהם לא היו צריכין לערוב, כמבאר לעיל סעיף י"ג, אז גם כן אין האינו יהודי אוסר עליהם. אבל אם הם שני ישראלים או יותר שהיו צריכין לערב, אז אם דר שם גם אינו יהודי, הוא אוסר עליהם, ואינם יכולים לערב עד שישכרו ממנו את הרשות. ואם דרים שם שני נכרים או יותר, צריכין לשכור מכל אחד ואחד
סעיף טז אפלו אם האינו יהודי דר בחצר אחרת, אלא שאין לו דרך לרשות הרבים רק דרך החצר שהישראלים דרים בה, או שהוא דר בעליה, והמדרגות הן לתוך החצר, גם כן אוסר עליהם
סעיף יז אם החצר היא של ישראל, אלא שהשכיר או השאיל שם דירה לאינו יהודי, אינו אוסר, כי לא השכיר או השאיל לו על דעת שיאסור על בני ישראל, ואפלו אם בעל החצר בעצמו אינו דר שם
סעיף יח כיצד שוכרין. אומר לו הישראל:, השכר לי רשותך במעות אלו. ואינו צריך לפרש לו כדי להתיר הטלטול. אבל אם אמר לו, תן לי רשותך, אף-על- פי שמפרש לו כדי שאוכל לטלטל בחצר, לא מהני
סעיף יט יכול לשכור אפלו מאשתו, ואפלו ממשרתו

ב סיון
סעיף כ שכר את הרשות סתם, מהני לכל זמן שלא חזר בו האינו יהודי והוא דר שם. אבל אם יצא משם אינו יהודי זה ונכנס אחר במקומו, צריכין לשכור מחדש מזה השני. ואם שכר לזמן, ובתוך הזמן השכיר האינו יהודי דירתו לאינו יהודי אחר, די בשכירות הראשון. אבל אם מת או שמכרה לאחר בתוך הזמן, צריך לחזור ולשכור מהיורש או מהלוקח. ואם שכר ממשרתו, אם שכר סתם, לא מהני אלא כל זמן שהמשרת הזה הוא שם. ואם שכר לזמן אפלו נסתלק המשרת, מהני השכירות עד הזמן
סעיף כא בכל מקום שנתבטלה השכירות וצריכין לחזור ולשכור, צריכין גם כן לעשות ערוב מחדש, דאין ערוב חוזר ונעור
סעיף כב אם אי אפשר לשכר ממנו את הרשות, יבקש ממנו אחד מן הישראלים שישאיל לו מקום ברשותו המיחד לו להניח שם איזה חפץ, ויניח שם את החפץ, ובזה קונה הישראל את המקום. ואפלו לקח את החפץ משם קדם שבת, מכל מקום כיון שהיה להישראל רשות להניח שם חפצו גם בשבת, נחשב כאלו יש לו שם חלק בדירה, ויכול הישראל הזה להשכיר את הרשות לכל בני החצר
סעיף כג ישראל מומר או שהוא מחלל שבת בפרהסיא - יש אומרים, אפלו רק באסור דרבנן, הרי הוא כאינו יהודי וצריכין לשכר ממנו רשות - שפ"ה
סעיף כד בהרבה קהלות מתקנים כל המבואות והרחובות בערובין - דהינו בצורת הפתח וכדומה ושוכרין רשות מן הנכרי למען יוכלו לטלטל בכל העיר. וצריכין לעשות כל התקונים על ידי רב ממחה ובקי. ובמקומות אלו נוהגין להניח את ערובי החצרות בבית-הכנסת - משום דיש לו דין שתף, ואינו צריך דוקא בית דירה - שס"ו שצ"א
סעיף כה אבל במקומות שאין העיר מתקנת בערובין, גם כשעושין ערובי חצרות בשביל הדירים שבחצר בית-הכנסת, אסור להניח את הערוב בבית-הכנסת, אלא צריכין להניחו בבית דירה - עין מחצית השקל סוף סימן שסה בשם חכם צבי
סעיף כו עיר המתקנת בערובין ונתקלקל הערוב בשבת, אז כל החצרות שהן כתקונן ואין בהן פרצה האוסרת - עין לעיל סימן פ"ב סעיף ד' ה', אפלו יש בחצר כמה בתים, מתרין לטלטל שם כל אותו השבת. ואף-על -פי שערוב החצרות הוא ברשות אחרת שנחלקה עתה מחצר זה, מכל מקום מתר, משום דלענין זה אמרינן, שבת כיון דהתרה, התרה. וכיון שיש חשש גדול שלא יכשלו רבים לשאת גם במקום שנאסר, כיון שהרגלו בהתר, על כן אם אפשר לתקנו על ידי אינו יהודי, מתר. ואם נקרע החבל שבצורת הפתח ואפשר שהאינו יהודי יתקנו בעניבה או בקשר אחד ועניבה על גביו, מה טוב
סעיף כז אם חל יום טוב בערב שבת ונתקלקל אז הערוב, אף-על-גב דהערוב מועיל גם ליום-טוב לענין דברים שאינם לצרך - כדלקמן סימן צ"ח סעיף ל"ד, לא אמרינן, הואיל והתר ליום-טוב, התר גם לשבת, משום דיום-טוב ושבת, שתי קדשות הן - מג"א סימן שס"ג


<< · קיצור שולחן ערוך · צה · >>
תוכן עניינים
1 (א)
2 (ב)
3 (ג)
4 (ד)
5 (ה)
6 (ו)
7 (ז)
8 (ח)
9 (ט)
10 (י)
11 (יא)
12 (יב)
13 (יג)
14 (יד)
15 (טו)
16 (טז)
17 (יז)
18 (יח)
(א)[עריכה]
אסור לצאת בשבת וביום-טוב ממקום ששבת, יותר מתחום, שהוא שני אלפים אמה. ומקומו של אדם הוא ארבע אמות. והיינו אם היה בין השמשות בשדה. אבל אם שבת בתוך העיר, כל העיר היא מקומו. ועיבורה של עיר, נחשב גם כן לעיר. ואיזה הוא עיבורה? שבעים אמה ושני שלישי אמה, ושייך לעיר אע"פ שאין שם בנין, והוא הנקרא קרפף העיר. וממקום שיכלה, מתחילין למדוד תחום שבת.
(ב)[עריכה]
עיר שהיא מוקפת חומה, אפילו היא גדולה מאד, מהלך את כולה ועיבורה, ומשם תחום שבת. וכן עיר שאינה מוקפת חומה והבתים סמוכים זה לזה, כל שאין בין בית לבית יותר מן שבעים אמה ושני שלישים, נחשב חיבור, ושייך לעיר אפילו הוא מהלך כמה ימים, ומבית האחרון מודדין את הקרפף ותחום שבת.
(ג)[עריכה]
אין נותנים קרפף אלא לעיר, אבל לבית אחד אין נותנין קרפף, אלא תכף מקיר הבית וחוצה מתחיל למדוד תחום שבת.
(ד)[עריכה]
היו שתי עיירות סמוכות זו לזו, נותנים קרפף לזו וקרפף לזו. ולכן אם אין ביניהן יותר משיעור שתי קרפיפות, נחשבות שתיהן לעיר אחת.
(ה)[עריכה]
יש כמה דברים בעניין מדידת תחום שבת להקל, ואין לעשות כי אם על ידי בקי.
(ו)[עריכה]
הנצרך ללכת בשבת או ביום טוב יותר מתחום שבת, צריך להניח בערב שבת או בערב יום טוב עירובי תחומין. וצריך להניחו בתוך תחום העיר במקום שהיה מותר לו ללכת שם - עיין מג"א סימן ת"ח סעיף קטן א'. ובמקום שהניח את העירוב נחשב לו כאילו הוא דר שם, ולכן יש לו ממקום ההוא שני אלפים אמה לכל צד. וממילא מובן, כי מה שהוא מרויח בצד זה שהוא מניח את העירוב, הוא מפסיד מצד האחר. דרך משל, אם הניח את העירוב בסוף שני אלפים אמה לצד מזרח, אסור לו ללכת כלום לצד מערב, שהרי כבר הוא רחוק ממקום דירתו תחום שבת.
(ז)[עריכה]
כיצד עושין את העירוב? לוקח פת כדי מזון שתי סעודות, או לפתן (כגון בצלים או צנון וכדומה) שיש בו שיעור לאכלו עם פת שהיא כדי מזון שתי סעודות, חוץ מן המלח ומן המים שאין מערבין בהם, והולך אל המקום שהוא רוצה להניחו, ומברך: ברוך אתה ה' אלקינו מלך העולם אשר קדשנו במצותיו וציוונו על מצות עירוב. ואומר: בזה הערוב יהא מותר לי לילך ממקום זה אלפיים אמה לכל רוח, וחוזר לביתו. יכול להניח עירוב אחד לכמה שבתות, ובלבד שיניחנו במקום המשתמר, שלא יהא נאבד או מתקלקל.
(ח)[עריכה]
יכול לשלוח את העירוב על ידי שליח שיניחהו בשבילו, ויברך השליח ויאמר: בזה הערוב יהא מותר לפלוני לילך וכו'. וצריך שיהא השליח גדול ובר דעת, אבל על ידי קטן אין שולחין. ואפילו לא חזר השליח אל משלחו, יכול לסמוך עליו, דחזקה שליח עושה שליחותו.
(ט)[עריכה]
יכולין לערב בעירוב אחד בשביל כמה אנשים, והוא שיהא בעירוב שיעור לכל אחד ואחד. וצריך לזכות להם על ידי אחר כמו בערובי חצרות. ואין מערבין עירובי תחומין לאדם אלא לדעתו. והמניח, אם הוא שליח לכולם, אומר: יהא מותר לפלוני ולפלוני. ואם מניחו גם בשבילו, אומר: לי ולפלוני ולפלוני.
(י)[עריכה]
צריך שיהא העירוב מונח במקום שאפשר לאכלו בין השמשות בלי עשיית איסור דאורייתא, ולכן אם הניחו בגומא וכיסהו בעפר, לא הוי עירוב. כיסהו באבן הוי ערוב. נתנו באילן, אם האילן קשה הוי עירוב. הניחו על אילן או קנה רך, אינו עירוב.
(יא)[עריכה]
אם נותן את העירוב בתוך עיר, אזי כל העיר נחשבת לו למקום עירובו ויכול ללכת כל העיר, אפילו היא גדולה מאד, וגם חוץ לעיר כדי עיבורה ותחום שבת, שהרי נחשב כאילו הוא דר באותה העיר.
(יב)[עריכה]
אם יש בתוך התחום איזה עיר שהיא מוקפת חומה או שהיא מתוקנת בעירובין, אינה נמדדת ואינה עולה לחשבון אלא לארבע אמות. ודווקא כשהתחום שבת מגיע עד חוץ לעיר, כגון שמן העירוב עד העיר יש חמש מאות אמה, ואורך העיר הוא אלף אמה, אז העיר אינה נחשבת אלא לארבע אמות, ויש לו מחוץ לעיר עוד אלף וארבע מאות ותשעים ושש אמות. ואין חילוק בין צד זה שלפני העירוב בין הצד שלאחר העירוב. אבל אם תחום השבת כלה באמצע העיר, אסור לו ללכת יותר, כיון שהוא חוץ לתחום, כי בעניין זה לא נחשבת לו כל העיר לארבע אמות.
(יג)[עריכה]
וכן הדין כשהניח את העירוב קרוב לשני אלפים אמה מחוץ לעיר, כשהוא חוזר אחר כך לעירו, כלו אלפיים האמה ממקום עירובו בתחילת העיר קודם ביתו, אסור לו אפילו לשוב לביתו. - כן הוא דעת רוב הפוסקים וכן עיקר.
(יד)[עריכה]
אין מערבין עירובי תחומין אלא לדבר מצוה, כגון להתפלל בעשרה, או להקביל פני רבו או חבירו שבא מן הדרך, או לסעודת מצוה, או לפקח על עסקי רבים, או שהוא בא מן הדרך ורוצה לילך לביתו וכדומה.
(טו)[עריכה]
אין מניחין עירובי תחומין לא בשבת ולא ביום טוב. ולכן אם חל יום טוב בערב שבת והוא רוצה ללכת בשבת, צריך להניח את העירוב בערב יום טוב. וכן ביום טוב לאחר השבת ורוצה ללכת ביום טוב, צריך להניח את העירוב בערב שבת. - דין המערב ברגליו בשולחן ערוך סימן תט סעיף ז. ודין יום טוב הסמוך לשבת, או שני ימים טובים של גלויות, ורוצה לערב ליום הראשון לצד זה וליום השני לצד זה, בסימן תטז.
(טז)[עריכה]
כליו ובהמותיו של אדם, הרי הם כרגליו, ובמקום שהוא אינו רשאי להלך, גם אותן אין אדם רשאי להוליכן. ואם השאילן לאחר או השכירן או מסרן לשמירה, הרי הן כרגליו של זה שהם אצלו. ואפילו הוא אינו יהודי, קנו הבהמה והכלים שביתה אצלו. ולא עוד, אלא גם החפצים של אינו יהודי קונים שביתה במקומם שהיו בין השמשות.
(יז)[עריכה]
נכרי שהביא פירות שאין לחוש בהם שנתלשו היום, וכן בכל דבר שאין לחוש שנעשתה בו היום מלאכה אלא שיש איסור תחומים, אם הביאם בשביל עצמו או בשביל אינו יהודי אחר, מותרין לישראל מיד אפילו באכילה, אלא שאסורין לטלטלם חוץ לארבע אמות, אלא אם כן הביאם לתוך הבית, או שהעיר מתוקנת בעירובין, אזי מותרין בטלטול בכל העיר, שכל מקום שמותרין לטלטל שם נחשב כמו תוך ארבע אמות. ואם הביאן בשביל ישראל, אסורין לישראל זה ולכל בני ביתו עד לערב כדי שיעשו, דהיינו זמן שהיו יכולים להביאם. ומכל מקום מותרין לו בטלטול תוך ארבע אמות או במקום המותר בטלטול. ובספק אם הובאו מחוץ לתחום, גם כן אסורין, אלא אם כן יש לתלות יותר שלא הובאו מחוץ לתחום.
(יח)[עריכה]
קיימא לן דאין תחומין למעלה מעשרה טפחים, ולכן מי שבא לתוך ספינה בערב שבת קודם כניסת שבת, והלכה הספינה אפילו דרך רחוקה, מכל מקום כשהגיע בשבת לנמל ויצא, יש לו משם אלפיים אמה לכל צד, כי מסתמא בהליכת הספינה הוא תמיד למעלה מעשרה טפחים מהקרקע, ולא קנה שביתה עד המקום שהוא בא ליבשה. אבל אם בתוך השבת יצא מהספינה וחזר ונכנס לתוכה, מאחר שהיה בשבת ביבשה, קנה שם שביתה. ואם הלכה הספינה אחר כך חוץ לתחום, אזי אין לו שם אלא ארבע אמות, כדין יוצא חוץ לתחום. וכן אם היתה הספינה בשבת במקום אחד שאין שם עשרה טפחים עד הקרקע, קנה שם שביתה. ואם מסתפק אם היתה במקום כזה או לא, אזלינן לקולא.


<< · קיצור שולחן ערוך · צו · >>

תוכן עניינים
1 סעיף א
2 סעיף ב
3 סעיף ג
4 סעיף ד
5 סעיף ה
6 סעיף ו
7 סעיף ז
8 סעיף ח
9 סעיף ט
10 סעיף י
11 סעיף יא
12 סעיף יב
13 סעיף יג
14 סעיף יד
15 סעיף טו
סעיף א[עריכה]
נוהגין שמאחרין תפלת ערבית. ובאמירת והוא רחום וברכו, ממשיכין בנגון, כדי להוסיף מחול על הקדש. בתפלת ערבית אומרים, אתה חוננתנו. ואם שכח ולא אמר, אם נזכר קודם שאמר את השם מן הברכה, אומרו במקום שנזכר וגו', ואומר וחננו וכו', אבל אם לא נזכר עד לאחר שאמר את השם, גומר את הברכה חונן הדעת, ואינו חוזר, שהרי יבדיל אחר כך על הכוס, רק שיזהר מאד שלא לעשות שום מלאכה, ושלא יטעם כלום קודם שיבדיל על הכוס. ואם עשה מלאכה או טעם, צריך לחזור ולהתפלל. - ומי שאין לו כוס להבדיל עליו ושכח לומר אתה חוננתנו יש לו דינים אחרים.
סעיף ב[עריכה]
לאחר שמונה עשרה, אומרים חצי קדיש. אחר כך אומרים ויהי נועם, לפי שהוא מזמור של ברכה, שבו ברך משה את ישראל בשעה שסיימו מלאכת המשכן. ויש לאומרו מעומד. ונוהגין לכפול את הפסוק האחרון אורך ימים וגו'. אחר כך אומרים ואתה קדוש וגו', וסדר קדושה, ששייך לויהי נועם, שעל ידי מלאכת המשכן, שרתה שכינה בישראל, וזהו, ואתה קדוש יושב תהלות ישראל. אם חל יום-טוב בשבוע הבא, אפילו בערב שבת, אין אומרים ויהי נועם ואתה קדוש, דכיון שאומרים בויהי נועם ומעשה ידינו כוננהו, צריך שיהיו כל ששת ימים ראויין למלאכה, וכיון שאין לומר ויהי נועם, גם ואתה קדוש אין אומרים, דשייכי להדדי. לאחר ויהי נעם וואתה קדוש אומרים קדיש שלם, ואחר כך אומרים ויתן לך, ועלינו. וכל זאת האריכות שמאריכין לאחר תפלת ערבית במוצאי שבת, הוא כדי שישהו ישראל בהשלמת סדריהם, כדי להאריך לרשעים מלחזור לגיהנם, כי ממתינים להם עד שתשלים כנסיה האחרונה שבישראל את סדרה - רצ"ה
סעיף ג[עריכה]
כשם שמצוה לקדש את השבת בכניסתה על כוס יין, כך מצוה לקדשה ביציאתה על כוס יין, דהיינו בהבדלה. ומברכים גם על הבשמים ועל הנר. וגם נשים חייבות בהבדלה, ועל כן ישמעו היטב ברכת הבדלה. במקום שאין למצוא יין מבדילין על שכר או מעד [מי דבש], או שאר משקה שהוא חמר מדינה - עיין לעיל סימן מ"ה סעיף א', חוץ מן המים.
סעיף ד[עריכה]
כיון שהגיע בין השמשות, אסור לאכול או לשתות שום דבר, חוץ מן המים, קודם הבדלה. אך מי שמאריך בסעודה שלישית, אפילו עד תוך הלילה, מותר, כיון שהתחיל בהיתר. ומתור לו לשתות גם מכוס של ברכת-המזון, מפני שהוא גם כן שייך לסעודה. ודוקא כשדרכו לברך תמיד על הכוס. אבל מי שמברך לפעמים בלא כוס - מפני שסומך על הפוסקים דברכת-המזון אינה טעונה כוס, אסור לו לשתות עתה מכוס ברכת-המזון קודם הבדלה.
סעיף ה[עריכה]
גם מלאכה אין לעשות קודם הבדלה, והנשים שצריכות להדליק נרות קודם הבדלה, יאמרו תחילה, ברוך המבדיל בין קודש לחול, בין אור לחשך, בין ישראל לעמים, בין יום השביעי לששת ימי המעשה, ברוך המבדיל בין קודש לחול. ואם חל יום-טוב ביום ראשון, יסיימו המבדיל בין קודש לקודש.
סעיף ו[עריכה]
מי שמאחר להתפלל ערבית במוצאי שבת או שממשיך סעודתו בלילה, מותר לו לומר אפילו לישראל שכבר התפלל והבדיל בתפלה, שיעשה לו מלאכה, ומותר לו ליהנות ולאכול ממלאכתו, אף-על-פי שאחר כך מזכיר עדיין של שבת בברכת-המזון.
סעיף ז[עריכה]
כשמוזג את הכוס להבדלה, ימלאו על כל גדותיו עד שישפך קצת ממנו, וזהו לסימן ברכה. ונוטל את הכוס בימין ואת הבשמים בשמאל עד אחר שמברך בורא פרי הגפן, ואחר כך נוטל את הכוס בשמאל והבשמים בימין ומברך בורא מיני בשמים, ואחר כך מברך על הנר, ואחר כך שוב נוטל את הכוס בימינו ומברך ברכת המבדיל. ולאחר הגמר, יושב ושותה כל הכוס כולו בעצמו, והמעט שנשאר בכוס, שופכו ומכבה בו את הנר, ורוחץ בו עיניו לחיבוב מצוה. ונוהגין שאין הנשים שותות מכוס הבדלה.
סעיף ח[עריכה]
יש ליתן בתוך הבשמים קצת פיזעם [מושק], לפי שעליו מברכין לכולי עלמא בורא מיני בשמים. ויש ליקח גם הדס, הואיל ואתעביד בה מצוה חדא זמנא, ליתעביד בה נמי מצוה אחריתא.
סעיף ט[עריכה]
הנר, מצוה שיהא משעוה מאיזה נרות קלועים יחד, שהוא אבוקה. ואם אין לו, יברך על שני נרות אחרים שיתקרבו יחד בשלהבת, שתהא אבוקה. ונוהגין שלאחר בורא מאורי האש, מסתכלין בצפרניים. ויש לראות בצפרני יד ימין. גם נוהגין להסתכל בכף יד ימין. ויש לכפוף ארבע האצבעות על האגודל לתוך כף היד, ויסתכל בצפרנים ובכף היד בבת אחת, ואחר כך פושט את האצבעות ומסתכל בצפרניים מאחוריהן.
סעיף י[עריכה]
סומא אינו מברך על הנר. ומי שאינו מריח לא יברך על הבשמים.
סעיף יא[עריכה]
אם לאחר שברך על היין ואוחז את הבשמים בידו ונתכון לברך עליהם, טעה בלשונו ואמר, בורא מאורי האש, ותוך כדי דבור נזכר וסיים עוד בורא מיני בשמים, עלתה לו הברכה להבשמים, ומברך אחר כך על הנר. אבל אם נתכון בברכתו על הנר, עלתה לו על הנר, ומברך אחר כך על הבשמים.
סעיף יב[עריכה]
מצוה להרבות קצת בנרות במוצאי שבת, ולומר הזמירות ללוות את השבת ביציאתה דרך כבוד כדרך שמלוין את המלך ביציאתו מן העיר. ומזכירין אליהו הנביא ומתפללין שיבא ויבשר לנו הגאולה, לפי שאין אליהו בא בערב שבת, שלא לבטל את ישראל מעסקי צרכי השבת. וגם בשבת אין מתפללין שיבוא, כיון דמספקא לן, דלמא יש תחומין למעלה מעשרה ואינו יכול לבוא בשבת, ועל כן לאחר שעברה השבת שיכול לבוא, אנו מתפללים שיבוא ויבשר לנו טוב. ועוד איתא במדרש, דבכל מוצאי שבת אליהו נכנס לגן-עדן ויושב תחת עץ-חיים, וכותב זכותן של ישראל המשמרים את השבת, ולכן מזכירין אותו אז לטובה.
סעיף יג[עריכה]
מי שאפשר לו, יקיים סעודת מלוה מלכה בפת ותבשיל חם, ויסדר שולחנו יפה לכבוד הלוית השבת. ומי שאי אפשר לו לאכול פת, יאכל לכל הפחות מיני מזונות או פירות.
סעיף יד[עריכה]
מי שהבדיל כבר, יכול להבדיל בשביל בניו שהגיעו לחינוך להוציאן ידי חובתן, ומכל-שכן בשביל גדול. ודוקא כשאינן יכולין להבדיל בעצמן. אבל מי שיודע להבדיל בעצמו, יבדיל בעצמו. והמבדיל בשביל אחרים, כשמברך בורא מיני בשמים, צריך להריח בהם, שלא תהא ברכתו לבטלה, - דברכת בורא מיני בשמים בהבדלה, לא נתקנה אלא בשביל הנאת אדם. ובשביל נשים לחוד, אין להבדיל מי שהבדיל כבר - משום דיש אומרים דפטורות.
סעיף טו[עריכה]
שכח או נאנס או הזיד ולא הבדיל במוצאי שבת, יכול להבדיל עד סוף יום שלישי. אבל לא יברך לא על הבשמים ולא על הנר, רק ברכת בורא פרי הגפן וברכת המבדיל. ולאחר שכלה יום השלישי, אינו יכול להבדיל עוד, כי שלשה ימים הראשונים של השבוע, נקראים ימים שלאחר שבת, והרי הן בכלל מוצאי שבת. אבל שלשה ימים האחרונים, נקראים, ימים שלפני שבת הבאה, ואין להם ענין לשבת שעברה.


<< · קיצור שולחן ערוך · צז · >>
תוכן עניינים
(א)
(ב)
(ג)
(ד)
(ה)
(ו)
(ז)
(ח)
(ט)
(י)
(יא)
(יב)
(יג)
(יד)
(טו)
(א)[עריכה]
יש נוהגין להתענות בערב ראש חודש. ואומרים סדר יום כפור קטן, לפי שבו מתכפרין כל העוונות של כל החודש, דומיא דשעיר ראש חודש. וכמו שאנו אומרים במוסף, זמן כפרה לכל תולדותם. וכל מקום לפי מנהגו.
(ב)[עריכה]
מצווה להרבות בסעודה בראש חודש. ואם חל בשבת, יעשה תבשיל אחד יותר מבשאר שבתות.
(ג)[עריכה]
ראש חודש מותר בעשיית מלאכה. ונשים נוהגות שלא לעשות בו מלאכה, ומנהג הגון הוא ואין להקל להם.
(ד)[עריכה]
הלל צריך לאמרו בעמידה, ולא יפסיק בו. וישתדל לאמרו עם הציבור. ולכן אם בא לבית הכנסת סמוך להלל, יאמר הלל עם הציבור ואחר כך יתפלל. ואם הוא עומד בפסוקי דזמרה, דהיינו מן הודו עד לאחר אז ישיר, יקרא הלל עם הציבור ולא יברך לא בתחילה ולא בסוף, כי ברכת ברוך שאמר וברכת ישתבח עלו לו גם להלל. ודווקא בראש חודש יכול לעשות כן, שאומרים ההלל רק בדילוג, וכן בחול המועד וימים האחרונים של פסח. אבל כשאומרים הלל שלם, אינו יכול לעשות כן. ומי שאמר הלל שלא בציבור, אם יש שם שנים אחרים, יאמר לפניהם הודו לה' וגו' כדי שיענו הם. דכיון שאומר הודו, משמע שאומר לאחרים.
דין אמירת הלל בבית האבל רחמנא ליצלן, עיין לקמן סימן ר"ז.
(ה)[עריכה]
לאחר הלל, אומרים קדיש שלם, ומוציאין ספר תורה וקורין ארבעה. הכהן קורא שלשה פסוקים, שהם: "וידבר", "צו", "ואמרת". והלוי חוזר וקורא "ואמרת", וקורא "את הכבש אחד", "ועשירית האיפה". וישראל קורא "עולת תמיד" עד "ובראשי חדשיכם". ורביעי קורא "ובראשי חדשיכם" וגו'.
(ו)[עריכה]
ראש חודש אסור בתענית ובהספד, ואין אומרים בו צידוק הדין. עיין בשלחן ערוך אורח חיים סימן ת"כ, בטורי זהב ומגן אברהם ומפרשים.
(ז)[עריכה]
חייבין לקדש את הלבנה בכל חודש. ואין מקדשין אותה אלא כשהוא ודאי לילה, שנראית זריחתה על גבי הקרקע וראוי ליהנות מאורה. אם נתכסתה בעב, אין מקדשין אותה, אלא אם כן הוא דק וקלוש. ואם התחיל לברך ואחר כך נתכסתה בעב, גומר את הברכה. אבל אם הוא משער שלא יוכל לגמור את הברכה קודם שתתכסה, אסור לו להתחיל.
(ח)[עריכה]
אין לקדשה, רק תחת השמים ולא תחת גג. אבל אם אין לו מקום נקי, או מחמת אונס אחר, יכול לקדשה גם בתוך הבית בעד החלון.
(ט)[עריכה]
מצווה מן המובחר לקדשה במוצאי שבת כשהוא מבושם ומלובש בבגדים נאים. אך אם מוצאי שבת יהיה לאחר עשרה ימים מן המולד, או שיש איזה חשש שמא לא יוכל לקדשה, אין ממתינין למוצאי שבת.
מצווה לקדשה באספת עם, משום ד"ברב עם הדרת מלך". אבל אל יתעכב בשביל זה, כי מצות "זריזין מקדימין" דחי למצות "ברב עם", עיין לעיל סימן ס' סעיף ז.
(י)[עריכה]
אין מקדשין אותה עד שיעברו עליה לכל הפחות שלשה ימים מן המולד. ויש ממתינין שבעה ימים. וכשחל מוצאי שבת קודם שבעה ימים, אין להמתין, אלא יקדשוה במוצאי שבת. ואין מקדשין אותה אלא עד חצי תשע ועשרים יום, שנים עשר שעות, ושבע מאות ותשעים ושלשה חלקים, שהוא ארבעה עשר מעת לעת ושמונה עשרה שעות ועשרים ושתים דקות (מינוטין) מן המולד.
(יא)[עריכה]
אין לקדשה קודם תשעה באב, וכן כשהוא אבל, אלא אם כן לא ישלים אבלותו עד שיהיו עשרה מעת לעת מן המולד, אז יקדשה בימי אבלו. ואין לקדשה כשהוא בתענית עד שיטעם מקדם. ומכל מקום במוצאי יום הכיפורים, כיון שאז יוצאים מבית הכנסת בשמחה על מחילת העוונות, מקדשין אותה מיד.
(יב)[עריכה]
אין לקדשה, לא בליל שבת ולא בליל יום טוב, אלא בשעת הדחק, שבמוצאי שבת יעבור הזמן.
(יג)[עריכה]
סומא מותר לקדשה.
(יד)[עריכה]
אם הלבנה זורחת בתחילת הלילה קדם שהתחילו להתפלל מעריב, אם יש עוד זמן איזה לילות לקדשה, מתפללין תחילה מעריב, ואחר כך מקדשין אותה, משום דתדיר ושאינו תדיר תדיר קודם, ועוד דקריאת שמע הוי דאוריתא. אבל אם אין עוד זמן, רק שנים או שלשה לילות, בזמן קצר כזה יש לחוש שמא תתכסה בעבים. ובעת הגשמים, גם כשיש עוד זמן ארבעה לילות, יש לחוש לכיסוי עננים, ויש להקדים קידוש לבנה. ואם נראתה הלבנה בעת שאומרים קריאת שמע וברכותיה, אם הזמן מצומצם כל כך שבעוד שיגמרו שמונה עשרה יעבור זמן קידושה, יכולין להפסיק אפילו באמצע ברכות קריאת שמע או באמצע קריאת שמע לקדש אותה. אך אם אפשר, יגמרו את הפרק, לקדשה בין הפרקים.
(טו)[עריכה]
אם בחודש אדר לא נראתה עד ליל ארבעה עשר, שהוא זמן קריאת המגילה, יקדשו תחילה את הלבנה, ואחר כך יקראו את המגילה. ואם נראתה באמצע קריאת המגילה, אם הוא בזמן שגם לאחר שיגמרו את הקריאה, יהיה עוד שהות לקדשה, אין מפסיקין באמצע קריאת המגילה. אבל אם עד שיגמרו את המגילה יעבור זמנה, אזי אם כל הקהל עדיין לא קידשו אותה, יפסיקו לקדש אותה, ואחר כך יגמרו את המגילה. אבל אם רק יחיד לא קידש אותה, שאם יפסיק לקדשה, יצטרך אחר כך לגמור את המגילה ביחידות, לא יפסיק, משום דפרסומי ניסא עדיף.


סימן קודם – לתוכן העניינים – סימן הבא
סימן צח – הלכות יום טוב ובו ל"ז סעיפים
תוכן עניינים
1 (א)
2 (ב)
3 (ג)
4 (ד)
5 (ו)
6 (ז)
7 (ח)
8 (ט)
9 (י)
10 (יא)
11 (יב)
12 (יג)
13 (יד)
14 (טו)
15 (טז)
16 (טז)
17 (יז)
18 (יח)
19 (יט)
20 (כ)
21 (כא)
22 (כב)
23 (כג)
24 (כד)
25 (כה)
26 (כו)
27 (כז)
28 (כח)
29 (כט)
30 (ל)
31 (לא)
32 (לב)
33 (לג)
34 (לד)
35 (לה)
36 (לו)
37 (לז)
(א)[עריכה]
כל מלאכה שאסור לעשותה בשבת אסור לעשותה ביום טוב. וכמו שבשבת אסור לעשות אפילו על ידי אינו יהודי, כמו כן ביום טוב. וכשם שאדם מצווה על שביתת בהמתו בשבת, כך הוא מצווה ביום טוב. ואין בין יום טוב לשבת אלא אוכל נפש בלבד, שנאמר אך אשר יאכל לכל נפש הוא לבדו יעשה לכם, דהיינו לישה, אפיה, שחיטה ובישול הוצאה והבערה מותרים ביום טוב גם שלא לצורך אוכל נפש אלא לצורך אחר, כמו שקבלו רבותינו זכרונם לברכה דאמרינן בהו: מתוך שהותרו לצורך אוכל נפש הותרו נמי שלא לצורך אוכל נפש אלא לצורך אחר. ונר יום זכרון אין להדליק ביום טוב.
(ב)[עריכה]
אין עושין גבינה ביום טוב ואין עושין חמאה ביום טוב. וכן אין מעמידין חלב על ידי קיבה או שאר דברים שיתקבץ החלב ויקפה. וכן אסור לקלוט שומן החלב (קרום) מן החלב, אלא שיניח מעט על החלב התחתונה כמו בשבת. וגם זאת אינו מותר אלא מה שהוא צריך לבו ביום אבל לצורך מחר אסור משום הכנה. ואם חושש להפסד מותר לקלוט בענין הנזכר על ידי אינו יהודי.
(ג)[עריכה]
תבלין, שאם יטחן אותם קודם יום טוב יפיגו טעמן, מותר לדוכן ביום טוב על ידי שינוי, כגון שיטה את המכתשת לצדדין, או שידוך על השלחן וכיוצא בו. וכן תמכא (חזרת) שגוררין אותו על המורג (מגרדת) לא יגרור לתוך קערה כדרכו בחול אלא על מפה. וקפה אין לטחון בריחים, אלא ידוכו במדוכה ועל ידי שינוי. אבל טוב יותר לעשות הכל מערב יום טוב. ודברים שאינן מפיגין טעמם, ודאי צריכין ליזהר לדוכן מערב יום טוב, אך אם שכח יש להתיר גם כן על ידי שינוי. וכל הנזכר אינו מותר אלא מה שהוא צריך לאותו היום ולא למחר, ויש להחמיר שלא לעשות אלא מה שצריך לו עתה לאותה סעודה. וגם בדיכת מצה יש ליזהר בזה.
(ד)[עריכה]
אסור לבקע עצים או אפילו לשברן ביד ואסור ללקט עצים ממקום שהם מפוזרין.
סעיף ה כשהוא עורך את העצים על האבנים להבעיר אש אסור משום דעושה אהל, דהוי כמו שתי מחיצות וגג על גביהן, וצריך שיעשה שינוי דהיינו שיאחז את העצים בידו ויתן את האבנים תחתיהם. וכן כשמעמיד קדרה על אבנים להבעיר תחתיהן, צריך שיאחז את הקדרה בידו ומכניס את האבנים תחתיה, אבל לא יניחנה על גבי האבנים.
(ו)[עריכה]
אין נופחין אש במפוח, כדי שלא יעשה כדרך שהאומנין עושין, והעולם נוהגין היתר במפוח של בעלי בתים על ידי שינוי להפכו מלמעלה למטה. אבל במפוח של אומנין אפילו על ידי שינוי אסור.
(ז)[עריכה]
מותר לברור קטניות מה שהוא צריך לאותו היום, אבל לא בנפה ולא בכברה וגם לא יתנם לתוך המים כדי שיציף הפסולת, או האוכל, אלא יברור ביד וילקט מה שהוא נוח לו יותר, אם נוח לו ללקט הפסולת, ילקט הפסולת, ואם נוח לו ללקט האוכל ילקט האוכל.
(ח)[עריכה]
קמח שכבר היה מרוקד אלא שהוא רוצה לרקדו שנית, יש לרקדו על ידי אינו יהודי או על ידי שינוי דהיינו שירקד באחורי הנפה. וכן יעשה במצות דוכות. וקמח שעדיין לא היה מרוקד אסור לרקדו אלא על ידי אינו יהודי ובשינוי. אסור לברור פסולת מתוך הקמח, כגון שנפל לתוכו צרורות וכדומה, ואפילו לברור מתוך מצות כתותות את הפירורים הגדולים אסור.
(ט)[עריכה]
לישה מותר ביום טוב ומכל מקום לא ימדוד את הקמח, אלא יקח באומד הדעת, ואם אינו מצמצם את המדה אלא פוחת או מוסיף מותר.
(י)[עריכה]
בצק מחותך (פתיתים ואטריות) שמבשלין לאכלן עם רוטב יש ללוש בערב יום טוב כי הישנים יותר טובים, ואם לא לש מערב יום טוב, ילוש ביום טוב על ידי שינוי, דהיינו שאם דרכו ללוש על דף, ילוש על מפה וכדומה, וגם תבשיל שאינו מתקלקל כגון פירות יבשים וכדומה יש לבשלם בערב יום טוב.
(יא)[עריכה]
עיסה שלשה ביום טוב מותר להפריש ממנה חלה, אבל אסור לשרפה דאין שורפין קדשים ביום טוב, וגם אסור לאפותה משום דאינה ראויה לאכילה, שהרי כלנו טמאי מתים, ואסורה גם בטלטול, רק בעודה בידו יניחנה במקום המשתמר עד מוצאי יום טוב וישרפנה, ועיסה שלש בערב יום טוב אסור להפריש ממנה חלה ביום טוב אלא אופה ואוכל ומניח קצת פת שיפריש ממנה במוצאי יום טוב, וצריך שיניח פת כדי שיפריש ממנה וישאר עוד קצת.
(יב)[עריכה]
אסור לגבל טיט ביום טוב ואפילו על ידי אינו יהודי. ולכן אם צריך לסתום את התנור שמטמינין בו לצורך שבת, צריך שיכין לו טיט מגובל מערב יום טוב, גם ליקח רפש מהרחוב אסור אלא אם כן הכינו בערב יום טוב והניחו בקרן זוית. ונכון ליזהר שלא לטוח את הטיט או הרפש, אלא יסתמוהו בלא טיחה משום דיש אוסרין ממרח אפילו לצורך אוכל נפש.
(יג)[עריכה]
עופות שהם בביתו או בחצר העומדים לאכילה והם כבר הורגלו בבית, שאפילו יוצאין לחוץ באים לערב לביתו, מותר לצודן אפילו חוץ לחצר לצורך יום טוב לשחטן. אבל שלא לצורך אכילה אסור לצודן. ואם הם חדשים, שלא הורגלו אסור לצודן אפילו לצורך אכילה אפילו כשהן בביתו, אך בלילה כשהן יושבין מותר לקחתן. ובכל ענין יש ליזהר שיבררו מערב יום טוב איזה שהוא רוצה לשחוט ביום טוב, כי שמא זה שיטול ימצא כחוש ונמצא שטלטל שלא לצורך. ועופות שאינן עומדין לאכילה אלא לביצים הן מוקצה.
(יד)[עריכה]
יוני שובך ויוני עליה אף על פי שכבר הורגלו לבא לקיניהן, אסור לצודן אפילו הזמינן מערב יום טוב.
(טו)[עריכה]
האגוד שעל רגלי העופות מותר לאחר שחיטה לחתכן או לשרפן. ומותר לתפור עופות שממלאין אותן, אך צריך ליזהר להכניס את החוט בתוך המחט בערב יום טוב. ואם לא הכניסו מערב יום טוב אסור להכניסו ביום טוב. לאחר שתפרו מותר לשרוף את החוט הנשאר.
(טז)[עריכה]
דגים שבביבר אם אי אפשר לתפסן בידים אלא בכלי אסור לתפסן. אבל אם אפשר לתפסן בידים מותר לתפסן אפילו בכלי, ואם יש שם דגים הרבה צריך שיזמין בערב יום טוב זה שהוא רוצה לקחת ביום טוב שיעשה בו איזה סימן. ואם צריך לכולם יזמין את כולם דהיינו שיאמר בערב יום טוב: כל אלו הדגים אני מזמין ליום טוב.
(טז)[עריכה]
דגים שבביבר אם אי אפשר לתפסן בידים אלא בכלי אסור לתפסן. אבל אם אפשר לתפסן בידים מותר לתפסן אפילו בכלי, ואם יש שם דגים הרבה צריך שיזמין בערב יום טוב זה שהוא רוצה לקחת ביום טוב שיעשה בו איזה סימן. ואם צריך לכולם יזמין את כולם דהיינו שיאמר בערב יום טוב: כל אלו הדגים אני מזמין ליום טוב.
(יז)[עריכה]
ספק צידה וספק מוכן אסור. ולצורך גדול יש להקל ביום טוב שני אך לא בראש השנה.
(יח)[עריכה]
כל בעלי חיים שהם מוקצין אסור להשקותן או ליתן להם מזונות בסמוך להם אלא ברחוק קצת.
(יט)[עריכה]
שחט עוף ונמצא טרפה אסור לטלטלו כמו שאר מוקצה. אבל אם שחט בהמה ונמצאת טרפה מותר להצניעה במקום שלא תתקלקל. ואם אי אפשר להצניעה שלא תתקלקל, מותר למכרה לאינו יהודי באופן שלא יקצוץ דמים ולא ישקול, ואולי גם אווזות פטומות דשכיח בהו טרפות יש להקל.
(כ)[עריכה]
אין לשחוט בהמה ביום טוב אלא לצורך גדול ואסור למכור את הבשר במשקל ולא בקציצת דמים, אלא נותן לו איזה חלק סתם ולאחר יום טוב ישלם לו.
(כא)[עריכה]
השוחט בהמה טוב שלא לבדוק את הריאה עד לאחר שיפשיט את העור, כי אם יבדוק ותמצא טרפה אסור להפשיטה. מותר לטלטל את העור מבהמה ששחטה היום כדי להצניעה אבל לא לשטחה על גבי יתדות. ושאר עורות אסורין בטלטול. וכן הנוצות מעוף ששחטו היום מותר לטלטלן להצניען. אבל שאר נוצות אסור לטלטלן.
(כב)[עריכה]
מותר למלוח בשר להכשירו מדמו אפילו היה אפשר למלחו מאתמול. ודוקא אם יש בו לצורך היום. ואם יש לו בשר יותר והוא מתירא שלא יתקלקל מותר למלוח הכל ביחד אפילו הרבה גם מה שאינו לצורך היום, דהכל חדא טירחא היא. אבל בשר שכבר נמלח מדמו, וכן דגים שהיה אפשר למלחן בערב יום טוב אסור למלחן ביום טוב.
(כג)[עריכה]
כשעושה מעשה אופה ביום טוב אסור לעשות בו ציורים על ידי דפוס או ביד לעשות מן העיסה איזה ציורים כעופות וכדומה.
(כד)[עריכה]
אסור למרח שום דבר ביום טוב כמו בשבת. ולכן אסור לחמם נר של שעוה או של חלב לדבקו במנורה או בכותל שמא ימרח. ואם השפופרת ממולא בחלב יכול לנקותו בדבר שאינו מוקצה.
(כה)[עריכה]
אסור לכבות אש ביום טוב ואפילו לגרום כיבוי אסור. ולכן אסור להעמיד נר דולק במקום שיכול לנשב הרוח ולכבותו, ואף על פי שעתה אין הרוח מנשב, וכן אסור לפתוח דלת או חלון כנגד הנר הדולק.
(כו)[עריכה]
מותר לכסות את האש בכלי או באפר מוכן ואף על פי שאפשר שיכבה קצת על ידי הכיסוי, מכל מקום כיון שאינו מכוין לכיבוי (וגם הוי מלאכה שאינה צריכה לגופה) מותר לצורך יום טוב, ודוקא לצורך אותו היום אבל לצורך הלילה אסור דהא הלילה שייך ליום שני.
(כז)[עריכה]
אין מגעילין ואין מלבנין כלים שנאסרו ודין טבילת כלים ביום טוב עיין לעיל סוף סימן ל"ז.
(כח)[עריכה]
דין הדחת כלים ביום טוב כמו בשבת ואסור להדיחן מיום טוב ראשון ליום טוב שני.
(כט)[עריכה]
אסור להסיק כדי לחמם את הבית, אלא אם הקור גדול שהמאכלים נקרשים והוי צורך אוכל נפש, אבל אם אין הקור גדול אסור, רק על ידי אינו יהודי מותר.
(ל)[עריכה]
מותר לחמם מים לרחוץ ידיו אבל לא כל גופו, ולצורך תינוק אם צריכין לרחצו אסור גם כן לחמם מים בשבילו אפילו על ידי אינו יהודי, אך יכולין להרבות בשבילו, דהיינו כשצריכין קצת מים לבישול מותר לחמם אפילו יורה גדולה. רק שיתן כל המים קודם שהעמידו על האש ולא יוסיף אחר כך. ואם התינוק חולה קצת מותר לחמם בשבילו על ידי אינו יהודי.
(לא)[עריכה]
אסור להוציא אש בין מאבן בין מזכוכית (זכוכית מגדלת) בין מעצים הנעשים בגפרית (גפרורים).
(לב)[עריכה]
אין עושין מוגמר. דהיינו לפזר מיני בשמים על הגחלים, בין להריח בין לגמר את הבית או כלים, דכתיב לכל נפש, ובעינן דבר השוה לכל נפש, אבל מוגמר אינו נצרך אלא למפונקים ומעונגים. ובענין עישון הטיטון (סיגריות) נחלקו הפוסקים זכרונם לברכה, וגם להמקילים צריכים ליזהר שלא להדליק בנייר ולא בגחלת, משום כשזורקן על הארץ נעשה כיבוי ובקל יוכל לטעות לעשות כן ביום טוב, כיון שרגיל לעשות כן בחול, ואם כתובים על הנייר אותיות בכתב או בדפוס והוא שורפו, איכא גם איסור מחיקה אלא צריך להדליק משלהבת, וגם אין לעשן מתוך כלי (פייפ) חדש, גם אסור לחתוך את הטיטין ביום טוב, ונראה דהוא הדין דאסור להסיר הקצוות הסגריות.
(לג)[עריכה]
דבר שאינה מלאכה גמורה ואסור לעשותו בשבת משום רפואה לחולה שאין בו סכנה גם ביום ראשון של יום טוב וכן בשני ימים טובים של ראש השנה אסור לעשותו כי אם על ידי אינו יהודי. אבל ביום טוב שני (חוץ מראש השנה) מותר לעשותו גם על ידי ישראל, אבל מלאכה גמורה אסור לעשות לחולה שאין בו סכנה אפילו ביום טוב שני, כי אם על ידי אינו יהודי ויש לעשות שאלת חכם.
(לד)[עריכה]
הוצאה מותר ביום טוב אפילו מה שאינו לצורך אוכל נפש, ובלבד שתהא בה איזה צורך אחר אבל שלא לצורך כלל אסור להוציא כי אם במקום שמותר להוציא בשבת, וגם צורך אוכל נפש כגון כדי יין, לא ישא משא גדול כמו שהוא עושה בחול, אלא ישנה, ואם אי אפשר לשנות כגון שיש לו הרבה אורחים עושה כדרכו.
(לה)[עריכה]
כל המלאכות המותרות לעשות ביום טוב זהו דוקא לצורך אדם, אבל לא לצורך בהמה דכתיב יעשה לכם ודרשינן לכם ולא לבהמה. ולכן אסור לבשל או להוציא איזה דבר לצורך בהמה כמו בשבת.
(לו)[עריכה]
אסור לבשל או לאפות לצורך אינו יהודי. אך מי שיש לו משרת אינו יהודי יכול להוסיף ולבשל בקדירה אחת שיהא בה גם בשביל המשרת, אבל בשביל אינו יהודי מכובד אסור אפילו להוסיף, ולא עוד אלא אפילו אם בישל הישראל או אפה בשביל עצמו, אסור להזמין אינו יהודי שיאכל עמו, ואך אינו יהודי שאינו מתכבד בו מותר לתת לו איזה דבר ממה שבישל או אפה. ולאפות פת אפילו בשביל אינו יהודי משרתו אסור.
(לז)[עריכה]
אסור להוציא שום דבר בשביל אינו יהודי כי אם במקום שמותר להוציא בשבת.


סימן קודם – לתוכן העניינים – סימן הבא
סימן צ"ט דיני מוקצה ביום טוב ובו ה' סעיפים
תוכן עניינים
1 (א)
2 (ב)
3 (ג)
4 (ד)
5 (ה)
(א)[עריכה]
מוקצה האסור בטלטול בשבת אסור גם ביום טוב. ויש אומרים דגם מוקצה מדעת, ומוקצה מחמת מיאוס, אף על פי שמותרין בשבת אסורין ביום טוב, ולכן פירות שהקצה אותם לסחורה אסורין ביום טוב, אלא צריך שיזמינם בערב יום טוב דהיינו שיאמר: מפירות אלו אוכל למחר, ובפירות העומדין למכור מעט מעט יש להקל.
(ב)[עריכה]
ביצה שנולדה ביום טוב אסורה אפילו בטלטול, אבל מותר לכפות עליה כלי שלא תשבר. ואם נולדה ביום ראשון מותרת ביום שני. ואם יום טוב שני הוא שבת אסורה גם בשבת. וכן אם יום ראשון הוא שבת ונולדה בו, אסורה גם למחר שהוא יום טוב שני. וכן שבת הסמוך ליום טוב בין לפניו בין לאחריו, נולדה בזה אסורה בזה. ובראש השנה גם אם נולדה ביום ראשון אסורה בשני (כי שני הימים של ראש השנה כיומא אריכתא דמיא והיינו לחומרא כמו הכא. אבל לענין מה שבשאר יום טוב אסור לעשות מיום ראשון ליום שני כדלקמן בסימן ק"א, אין חילוק בין שאר יום טוב לראש השנה, דגם בראש השנה אסור, דלקולא לא אמרו כיומא אריכתא דמיא) ואם חל ראש השנה ביום ה' וביום ו', אפילו נולדה ביום ה' אסורה גם בשבת. שחט תרנגולת ומצא בה ביצים אפילו הן גמורות מותרות אפילו בו ביום.
(ג)[עריכה]
עצים לא הותרו בטלטול אלא לצורך הסקה, אבל שלא לצורך הסקה אסורים בטלטול וכן אין סומכין לא את הקדרה ולא את הדלת בבקעת.

(ד)[עריכה]
אפר כירה שהוסק מערב יום טוב מותר לטלטלו ביום טוב, מפני שהוא מוכן לכל צרכי האדם לכסות בו צואה או רוק וכדומה, ואם הוסק ביום טוב אם הוא עדיין חם שראוי לצלות בו ביצה מותר לטלטלו לכל צרכי האדם. אבל אם נצטנן אסור בטלטול משום דהוי ליה נולד, אתמול היו עצים והיום אפר וגרע ממוקצה.
(ה)[עריכה]
אגוזים שאכלן קודם יום טוב מותר להסיק בקליפיהן, אבל אם אכלן ביום טוב אסור להסיק בקליפיהן ואפילו לטלטלן אסור. וכן שאר קליפות אף על פי שראויין לבהמה, משום דהוי ליה נולד, דאתמול היו עומדין לאדם.


סימן קודם – לתוכן העניינים – סימן הבא
ק. הלכות נשיאת כפים, ובו כ"ב סעיפים
א | ב | ג | ד | ה | ו | ז | ח | ט | י | יא | יב | יג | יד | טו | טז | יז | יח | יט | כ | כא | כב
(א)[עריכה]
מצות עשה מן התורה על הכהנים שיברכו את העם, שנאמר: "כה תברכו את בני ישראל". וכל כהן שאין בו מדברים המעכבים אותו ואינו עולה לדוכן עובר בעשה. ואינו עובר אלא כשקוראין אותו, שנאמר: "אמור להם", ותרגום אונקלוס: "כד ימרון להון" (ועיין להלן סעיף ח). והמנהג במדינותינו שאין נשיאת כפים אלא ביום טוב, משום דאז שרויים בשמחת יו"ט, וביום הכפורים יש בו שמחת מחילה וסליחה, וטוב לב הוא יברך (ועיין לעיל סימן מה סעיף ה). מה שאין כן בשאר ימים, אפילו בשבתות השנה, שטרודים בהרהורים על מחייתם ועל ביטול מלאכתם. ואפילו ביום טוב אין נושאין כפיהם אלא בתפילת מוסף, שיוצאין אחר כך מבית הכנסת וישמחו בשמחת יום טוב (ועיין להלן סימן קלח סעיף ח).
עוד נוהגין במדינותינו, שביום טוב שחל להיות בשבת אין נשיאת כפים, אלא ביום הכפורים, שאפילו חל בשבת נושאין כפיהם. ויש מקומות נוהגין שבכל יום טוב, אפילו חל בשבת, נושאין כפיהם; וכן נכון יותר.
(ב)[עריכה]
אין נשיאת כפים אלא בעשרה, והכהנים מן המנין, לפי שגם הם בכלל הברכה, שנאמר: "ואני אברכם".
(ג)[עריכה]
קודם נשיאת כפים, לא ישתה הכהן לא יין ולא שאר משקה ממשקאות המשכרין. ואם לבו חלוש, ורוצה לאכול פת כיסנין קודם מוסף, ישמע קידוש מאחר (עיין לעיל סימן עז סעיף טו).
(ד)[עריכה]
קודם הדוכן צריך הכהן ליטול ידיו עד הפרק, שהוא חיבור היד עם הזרוע, כדרך שהיו מקדשין את ידיהם במקדש לעבודה, שנאמר: "שאו ידיכם קודש וברכו את ה'". ויש ספק אם צריכין לברך על נטילה זו, או אין צריכין לברך כיון שבירך על נטילת ידיים בקומו ממטתו; ומספיקא נוהגין שלא לברך. ואם נגע בינתים במקום מטונף, היה ראוי לברך על נטילה זו, אלא שלא נוהגין. וראוי לכל כהן ירא שמים לשמור היטב ידיו מנטילת ידים שחרית, שלא ליגע במקום המלוכלך, כדי שלא יצטרך לברך שנית.
(ה)[עריכה]
הלוי יוצק את המים על ידי הכהנים, על שם שנאמר: "וגם את אחיך מטה לוי וגו' הקרב אתך וילוו עליך וישרתוך". ואם אין שם לוי, יצוק בכור פטר רחם שהוא קדוש, על ידו. ואם גם בכור אינו, מוטב שהכהן בעצמו יצוק, ולא יצוק ישראל. הלוי או הבכור אשר יצוק מים על ידי הכהנים, אם אין ידיו נקיות, יש לו לרחוץ ידיו תחלה.
(ו)[עריכה]
אסור לעלות לדוכן במנעלים. ויחלוץ המנעלים קודם נטילת ידים. וטוב ליזהר להצניע המנעלים תחת הספסלין, שלא יהיו מגולין ונראין, מפני כבוד הצבור.
(ז)[עריכה]
כשהש"ץ מתחיל רצה, צריכין כל הכהנים לעקור ממקומותיהם לעלות לדוכן. ועל כן יטלו את ידיהם קודם לכן, כדי שכשיאמר הש"ץ רצה, יעקרו ממקומם לעלות לדוכן עם ידים ראויות לברכה. ובריעבד, גם אם נטלו ידיהם אחר כך שפיר דמי.
(ח)[עריכה]
כשעלו לדוכן, עומדים ופניהם כנגד הארון הקודש שבמזרח, ואומרים מודים דרבנן עם הצבור, ואחר כך אומרים: יהי רצון מלפניך ה' אלהינו שתהא ברכה זו שצויתנו לברך את עמך ישראל ברכה שלמה, ולא יהא בה שום מכשול ועון מעתה ועד עולם. ומאריכין בתפלה זו עד שיכלה הש"ץ "ולך נאה להודות", כדי שיענו הציבור אמן גם על תפילה זאת.
הש"ץ אומר: "אלקינו ואלקי אבותינו ברכנו בברכה" וכו', בלחש, ותיבת "כהנים" אומר בקול רם, ובזה הוא קורא את הכהנים שיברכו, ושוב אומר בלחש: "עם קדושיך כאמור". ולאחר שקרא הש"ץ "כהנים", מתחילים ומברכים כולם ביחד: "ברוך אתה ה' אלקינו מלך העולם אשר קדשנו בקדושתו של אהרן", והופכין פניהם כלפי העם ומסיימים את הברכה: "וצונו לברך את עמו ישראל באהבה". ועונין הציבור אמן; אבל הש"ץ לא יענה אמן, משום דהוי הפסק.
מה שאומרים "באהבה", הוא לאפוקי שאם הצבור שונאים את הכהן או הכהן שונא את הצבור, לא ישא את כפיו, וסכנה הוא לכהן אם ישא את כפיו, ועל כן יש לו לצאת מבית הכנסת.
אם אין בבית הכנסת אלא כהן אחד, אינו אומר הש"ץ כהנים בקול רם, אלא הוא מעצמו מחזיר את פניו.
(ט)[עריכה]
מגביהים את ידיהם נגד כתפיהם ופושטין אותם, וחולקין אצבעותיהם שיהיו ביניהם ה' אוירים, דהיינו בין ב' אצבעות לב' אצבעות אויר אחד, ובין ב' אצבעות לאגודל גם כן אויר א', וכן ביד השניה, הרי ד' אוירים, ובין אגודל לאגודל גם כן אויר אחד, הרי חמישה אוירים. וצריך לעשות כן, משום דכתיב: "מציץ מן החרכים", ה' חרכים. וצריך ליזהר מאוד שלא יגעו ראשי האגודלין זה בזה, שלא יתקלקל החלון. וצריך להגביה יד הימנית קצת למעלה מהשמאלית, ויהא אגודל ימין על אגודל שמאל (עיין מגן אברהם ולבושי שרד). ופורשין כפיהם, שיהיה תוך כפיהם כנגד הארץ ואחורי ידיהם כגגד השֶמש.
(י)[עריכה]
בשעה שהכהנים מברכים את העם לא יביטו ולא יסיחו דעתם, אלא יהיו עיניהם כלפי מטה כמו בתפילה, והעם יכוונו לברכה, ויהיה פניהם נגד פני הכהנים, אבל לא יסתכלו בהם. וגם הכהנים בעצמם לא יסתכלו בידיהם. ונהגו לשלשל את הטלית על פניהם, וידיהם חוץ לטלית. וגם הצבור משלשלין את הטליתים על פניהם, שלא יסתכלו.
(יא)[עריכה]
העם שאחורי הכהנים אינם בכלל הברכה, אלא אם כן היו אנוסים. אבל העם שמן הצדדים לפניהם המה בכלל הברכה. ובמקום שהארון הקודש בולט מן הכותל, אם כן האנשים שעומדין אצל כותל מזרחי המה מן הצדדים שאחורי הכהנים, צריכין ללכת משם ולעמוד במקום שיהיו לכל הפחות מן הצדדין שלפני הכהנים. ואם אי אפשר, הרי הן כמו אנוסים, והם בכלל הברכה.
(יב)[עריכה]
הש"ץ מקרא אותם ברכת כהנים מלה במלה, והם אומרים אחריו כל מלה עד שמסיימים פסוק ראשון, ועונין הצבור אמן; וכן אחר הפסוק השני ואחר הפסוק השלישי. לא יקרא הש"ץ בעל פה, אלא מתוך הסידור, שלא יתבלבל. ויכול לומר גם הוא האמנים שלאחר הפסוקים, ולא הוי הפסק, שזהו צורך תפילה.
אלו תיבות שהכהנים הופכים בהם לדרום ולצפון: "יברכך", "וישמרך", "אליך", "ויחנך", "אליך", "לך"; משום דתיבות אלו הן לנוכח, לכן הופכין את עצמם גם להצדדין, כדי לברך את כולם. וכך הופכין גם בתיבת "שלום", לפי שהוא סיום הברכות. ובשעה שמאריכין בניגון של התיבות שבסוף הפסוקים, דהיינו "וישמרך", "ויחנך", "שלום", אומרים הצבור "ריבונו של עולם" כו'. והמקרא, אפילו אינו הש"ץ, לא יאמר "ריבונו של עולם", מפני הטירוף. ומכל שכן שאם הוא הש"ץ שלא יאמרו, מפני הפסק בתפילה. ולא ינגנו הכהנים אלא ניגון המיוחד, מפני טירוף הדעת.
(יג)[עריכה]
בשעה שהכהנים אומרים את התיבות, אין לציבור לומר שום פסוק, רק ישמעו היטב בכוונה את התיבות מפי הכהנים; כי כלום יש עבד שמברכים אותו ואינו מאזין ומכוין לברכה? ואם אומרים הפסוקים, אינם יכולים לכוין בברכה. אך קצת נוהגים לומר פסוקים, ויזהרו שלא לאמרם אלא בשעה שהש"ץ או הכהנים מנגנים, ולא בשעה שאומרים את התיבות.
(יד)[עריכה]
אחר כך מתחיל הש"ץ "שים שלום". ואז הכהנים מחזירים את פניהם כלפי ארון הקודש שבמזרח ואומרים: "ריבון העולמים" וכו', ויאריכו בתפילה זו עד שיסיים הש"ץ "המברך את עמו ישראל בשלום", כדי שיענו הצבור אמן גם על תפילתם. ואם אינם יכולים להאריך כל כך, יאמרו עוד "אדיר במרום" וכו'. ובראש השנה ויום הכפורים, שמנגנים "היום תאמצנו" וכו', לא יתחילו הכהנים "רבון העולמים" וכו' עד קרוב לסוף, כדי שיסיימו בשוה עם הש"ץ.
(טו)[עריכה]
אין הכהנים רשאים להתחיל ברכת "אשר קדשנו" וכו', עד שיכלה לגמרי תיבת "כהנים" מפי המקרא. אין המקרא רשאי להתחיל "יברכך" עד לאחר שיכלה אמן מפי כל הציבור; וכן באמן שעונין אחר "וישמרך", "ויחנך", "שלום", ימתין המקרא ולא יתחיל "יאר", "ישא", "שים שלום", עד לאחר שיכלה אמן מפי כל הציבור. ואין הכהנים רשאים להחזיר פניהם מן הצבור להיכל עד שיתחיל הש"ץ "שים שלום"; ואינם רשאים לכוף אצבעותיהן מפשיטתן עד שיחזרו פניהם מן הציבור; ואינם רשאים לעבור מן הדוכן עד שיסיימו הצבור אמן לאחר "את עמו ישראל בשלום".
(טז)[עריכה]
כשמחזירין הכהנים את פניהם, בין בתחילה בין בסוף, לא יחזירו אלא דרך ימין. לכן בתחילה כשעומדים ופניהם למזרח, יפנו לדרום ואחר כך למערב; ואחר הדוכן, כשהופכין פניהם למזרח, פונים דרך צפון. וכשהם יורדים מן הדוכן, יהיה פניהם קצת לנגד הארון הקודש, ויפסעו לאחוריהם כתלמיד הנפטר מלפני רבו.
כשנועלין המנעלים, לא יגעו בהם; ואם נגעו, צריכין ליטול ידיהם.
(יז)[עריכה]
משתדלים שהש"ץ לא יהיה כהן, ואם הוא כהן – לא יעלה לדוכן, וגם לא יקרא לפני הכהנים, אלא איש אחר ישמוד אצלו שיקרא "כהנים" וגם יקרא לפניהם את התיבות "יברכך" וגו'; והש"ץ עומד ושותק עד "שים שלום". ואינו עובר במה שאינו עולה לדוכן אף שזה קרא "כהנים" בקול, כי אין הכוונה אלא על מי שאינו עומד בתפילה, ועקר רגליו ב"רצה". ואם אין שם כהן אחר אלא הוא, אזי כדי שלא תתבטל מצות נשיאת כפים, יעלה הוא לדוכן. וסומך על נטילת ידים של שחרית. כיצד עושה? עוקר רגליו קצת כשאומר "רצה", ואומר עד "ולך נאה להודות", ואחֵר אומר: "אלקינו ואלקי אבותינו ברכנו בברכה" וכו', והש"ץ עולה לדוכן, וזה האחר מקרא לו, וחוזר הש"ץ ואומר: "שים שלום"; ולא יאמר "ריבון העולמים" וכו' עד לאחר הקדיש. ואם לא עקר רגליו ב"רצה", אינו רשאי לעלות.
(יח)[עריכה]
ציבור שכולם כהנים, אם אין שם אלא עשרה, כולם עולים לדוכן. למי מברכין? לאחיהם שבשדות; ומי עונה אחריהם אמן? נשים וטף. ואפילו אין נשים וטף, עניית אמן אינו מעכב. ואם יש יותר מעשרה, היתרים מעשרה יעלו לדוכן, ועשרה ישארו לענות אמן.
(יט)[עריכה]
כהן שנשא את כפיו ואחר כך הלך לבית הכנסת אחרת, אם רוצה יכול לעלות לדוכן גם כאן. ואם אינו רוצה, אף ששומע קוראין "כהנים" אינו צריך לעלות, כיון שכבר עלה.
(כ)[עריכה]
מי שיש לו מום בפניו, במרינותינו שנוהגין שכל הכהנים משלשלים את הטליתים על פניהם, מותר לישא את כפיו. אבל מי שיש לו מום בידיו, כגון שהם בוהקניות (פירוש: מין נגע לבן), או מנומרים בנקודות דקות, או שהם עקומות, או שאינו יכול לחלק את אצבעותיו, לא ישא את כפיו, מפני שהעם יסתכלו בו ויסיחו דעתם. ואם הוא רגיל בעירו, שכבר שהה שם שלושים יום ומכירים אותו, נושא את כפיו. היו ידיו צבועות, לא ישא את כפיו, מפני שהעם מסתכלין בהם. ואם רוב העיר מלאכתן בכך, ישא את כפיו. ומי שאינו יודע לחתוך האותיות היטב וקורא שין ימנית כמו שמאלית, לא ישא את כפיו, אם לא שכל העיר (הקהל) קורין כן. וכל כהן שאינו נושא את כפיו, יצא קודם רצה מבית הכנסת לחוץ עד שיגמרו נשיאת כפים.
(כא)[עריכה]
הרג את הנפש במזיד, אפילו עשה תשובה, לא ישא את כפיו. ואם הרג בשגגה ועשה תשובה, נושא את כפיו. וכן מומר שעשה תשובה נושא את כפיו. נשא גרושה או חלוצה, או שנטמא למת שאסור לו לטמא אליו, לא ישא את כפיו, עד שיעשה תשובה על פי תלמיד חכם. ושאר עבירות אין מונעין מנשיאת כפים.
חלל אינו נושא את כפיו.
(כב)[עריכה]
אונן אינו נושא את כפיו. ואבֵל תוך י"ב חודש על אביו ואמו או תוך שלושים על שאר קרובים, אינו נושא את כפיו. וצריך לצאת מבית הכנסת קודם "רצה" עד אחר נשיאת כפים. ואם אין בבית הכנסת שני כהנים אחרים, מותר לאבֵל לישא את כפיו תוך י"ב חודש על אביו ואמו ותוך שלושים על שאר קרובים; אבָל תוך שבעה, כגון הקובר מתו ברגל, אפילו אם אין שם שני כהנים אחרים אינו נושא את כפיו.


סימן קודם – לתוכן העניינים – סימן הבא
תוכן עניינים
1 (א)
2 (ב)
3 (ג)
4 (ד)
5 (ה)
6 (ו)
(א)[עריכה]
כל המלאכות המותרות לעשות ביום טוב זהו דוקא לצורך אותו היום, אבל להכין מיום ראשון ליום שני (אפילו בראש השנה) ומכל שכן ליום חול אסור. אך אם הוא צריך לבשל בשביל היום, מותר לו לקחת קדרה יותר גדולה ולמלאות אותה בשר וכיוצא בו, אף על פי שאינו צריך היום כל כך ויותיר גם ללילה או למחר. ודוקא בתבשיל בקדרה מותר, מפני שהתבשל מוטעם יותר כשמתבשל הרבה בשר ביחד, ובלבד שלא יאמר בפה שהמותר יהיה לצורך הלילה או לצורך מחר, אלא יבשל סתם. אבל בשאר מאכלים אסור להוסיף בדבר שיש קצת טירחא במה שהוא מוסיף.
(ב)[עריכה]
אפילו דבר שאינו מלאכה כגון להביא מים או אפילו יין לקידוש ולהבדלה אסור להכין וכן אסור להעמיד את הנרות במנורה או לתקן את הפתילות והעששיות ביום טוב ראשון לצורך הלילה, אלא אם הוא צריך להשתמש בהם גם קודם הלילה או לכבוד בית הכנסת.
(ג)[עריכה]
נכרי שהביא ביום טוב ראשון דגים או פירות, שיש לחוש שמא ניצודו היום או נתלשו היום או הובאו מחוץ לתחום אסורים היום בטלטול, ולערב מותרים שאם האינו יהודי מכירו ונותנם לו בלא קציצת דמים מותר לקחתם ולאכלם חוץ מיום טוב של ראש השנה שאפילו הובאו ביום ראשון אסורים ביום שני.
(ד)[עריכה]
אם הביאם הנכרי בשביל ישראל לדורון או למכרם לו יש לאסור גם ביום טוב שני. ואך אם חל יום טוב ביום חמישי וביום ששי והביא ביום חמישי, אם יש צורך גדול, מותר לטלטלן ביום ששי ולבשלם לכבוד שבת. וביום טוב של ראש השנה גם זאת אסור.
(ה)[עריכה]
חלב שחלבו אינו יהודי בראשון וישראל רואהו מותר ביום שני. ואם חלבו בשבת ויום ראשון הוא יום טוב אסור, ביום ראשון ובראש השנה אם חלבו ביום ראשון של יום טוב אסור גם ביום שני, וגם בשבת הסמוך לו.
(ו)[עריכה]
פתילות שהדליק בהן ביום טוב ראשון וכבו, מותר להדליק בהן ביום טוב שני אך בשני ימים טובים של ראש השנה אסור להדליק ביום טוב בפתילה שכבה ביום ראשון, ואפילו בקצה השני ומכל מקום מותרין בטלטול להסירן ולתת חדשות. וכן ביום טוב שלאחר שבת.


סימן קודם – לתוכן העניינים – סימן הבא
סימן ק"ב דיני ערוב תבשילים ובו ז' סעיפים
תוכן עניינים
1 (א)
2 (ב)
3 (ג)
4 (ד)
5 (ה)
6 (ו)
7 (ז)
(א)[עריכה]
יום טוב שחל להיות בערב שבת אסור לאפות או לבשל בקדירה מיוחדת לשבת אלא על ידי עירוב תבשילין שעושה בערב יום טוב. דהיינו שלוקח איזה תבשיל או צלי שראוי ללפת בו את הפת וגם פת, ומברך אשר קדשנו במצותיו וצונו על מצות עירוב. ואומר: בהדין עירובא יהא שרא לנא לאפויי, ולבשולי, ולאטמוני, ולאדלקא שרגא, ולמעבד כל צרכנא, מיומא טבא לשבתא. ואם אינו מבין לשון זה יאמר בלשון שהוא מבין. (בערוב הזה יהיה מותר לנו לאפות, לבשל ולהטמין ולהדליק נר ולעשות כל צרכינו מיום טוב לשבת. דורך דיזען עירוב, איזט אונז ערלויבט, צו באקען, צו קאכן, די שפייזע ווארעם צו עהאלטען, ליכטער אנצוצינדען, אונד איבערהויפט אללעס נעטהיגע, פאן יום טוב אויף שבת צו פערריכטען).
(ב)[עריכה]
צריך שיהא התבשיל דבר שדרכו לאכלו עם פת, כגון בשר דגים וביצים אבל דבר שאין דרכו לאכלו עם פת לא מהני. שיעור התבשיל כזית והפת כביצה. ויש להדר אחר מנה יפה לכבוד המצוה, וגם הפת יהא שלם ויניחו בשבת ללחם משנה, ובסעודה שלישית יבצע עליו, כיון דאתעביד ביה מצוה חדא זימנא, יתעביד ביה נמי מצוה אחריתא.
(ג)[עריכה]
אין עירוב תבשילין מועיל אלא להתיר לעשות כל צרכי שבת ביום טוב בעוד היום גדול, דהיינו שיש שהות ביום, שאם היו מזדמנים לו אורחים שלא אכלו היום, היו אוכלים ונהנים בו ביום קודם בין השמשות ממלאכתו שעשה ביום טוב, אבל אם אין שהות ביום ליהנות ממלאכתו אינו מועיל העירוב תבשילין. ולכן נוהגין כשחל יום טוב בערב שבת מקדימין להתפלל ערבית של שבת מבעוד יום, שיהיו זריזין למהר לגמור הכל קודם שאומרים מזמור שיר ליום השבת, והתבשילין שמטמינין לשבת צריכין להטמינם בעוד יום גדול, שיתבשלו קודם בין השמשות לכל הפחות שליש בישולן.
(ד)[עריכה]
לא הותר לאפות ולבשל על ידי עירוב תבשילין אלא בערב שבת, אבל אם חל יום טוב ביום ה' וביום ו' אסור לבשל או לאפות ביום ה' בשביל שבת.
(ה)[עריכה]
צריך שיהא העירוב קיים עד שהכין כל צרכי שבת. אם נאבד או נאכל הפת אין בכך כלום ומותר אפילו לאפות ואם נאבד או נאכל התבשיל, אם נשאר כזית גם כן לא הפסיד אבל אם לא נשתייר ממנו כזית אסור לו לבשל כאלו לא עירב כלל. וכיצד עושה מי שלא עירב, אם לא נזכר עד אחר סעודת שחרית, ואין שם במקום ההוא ישראל אחר שעירב, אינו מותר לו אלא לבשל קדרה אחת, ולאפות פת אחת ולהדליק נר אחד לשבת, ואם נזכר קודם שמבשל לסעודת שחרית, יכול לבשל מכל מין בקדרה גדולה ולהותיר לשבת, ואם יש שם מי שעירב יתן לזה במתנה קמחו ובשרו וכל השייך לזה. והוא יזכה בדברים אלו בהגבהה ויבשל ויאפה עבורו. ואפילו בביתו של זה שלא עירב.
(ו)[עריכה]
כל בעל הבית צריך לעשות עירוב תבשילין בעצמו, ואפילו אשה שאין לה בעל אם יודעת מחוייבת לעשות בעצמה, ואסור לסמוך על העירוב של גדול העיר. ומי ששכח מחמת אונס ולא עשה עירוב תבשילין, או שעשה ונאבד, אם יש בעיר מי שמערב בשביל כל בני העיר (דהיינו שמזכה להם את התבשיל ואת הפת כמבואר בשלחן ערוך) יכול זה לסמוך על עירוב זה, אבל מי ששכח מחמת עצלות או שסמך עצמו לכתחלה על עירוב זה לא מהני ליה ודינו כדלעיל סעיף ה'.
(ז)[עריכה]
אם חל יום טוב ביום ה' וביום ו', ונזכר ביום ה' שלא עשה עירוב תבשילין, יכול לעשות היום ויברך את הברכה, ואחר כך יאמר: אם היום קודש איני צריך לעשות עירוב, ואם היום חול בהדין עירובא וכו' אבל בראש השנה אינו יכול לעשות כן.


סימן קודם – לתוכן העניינים – סימן הבא
תוכן עניינים
1 (א)
2 (ב)
3 (ג)
4 (ד)
5 (ה)
6 (ו)
7 (ז)
8 (ח)
9 (ט)
10 (י)
11 (יא)
12 (יב)
13 (יג)
14 (יד)
(א)[עריכה]
כשם שמצוה לכבד את השבת ולענגו, כך מצוה לכבד כל ימים טובים ולענגן שנאמר לקדוש ה' מכובד. וכל ימים טובים נאמר בהם מקרא קודש.
(ב)[עריכה]
איזהו כבוד, זה שאמרו רבותינו זכרונם לברכה שמצוה על האדם לגלח בערב יום טוב כדי שלא יכנס לרגל כשהוא מנוול, וכן מצוה לרחוץ בחמין ולחוף ראשו וליטול צפרניו, בערב יום טוב כמו בערב שבת. וכן מצוה ללוש פת בביתו בערב יום טוב לכבוד יום טוב כמו בערב שבת. וכן אסור לאכול בערב יום טוב מן המנחה ולמעלה כמו בערב שבת כדי שיאכל סעודת יום טוב לתיאבון. ואם חל ערב יום טוב בשבת יאכל סעודה שלישית קודם מנחה קטנה. וכן הדין ביום טוב ראשון שהוא ערב יום טוב שני.
(ג)[עריכה]
איזהו עונג, זה שאמרו זכרונם לברכה, שחייב לאכול ביום טוב בכל יום שתי סעודות אחת בלילה ואחת ביום אבל סעודה שלישית אין נוהגין בו. וחייב לקדש על היין קודם סעודה ויבצע על שתי ככרות שלימות כמו בשבת וירבה בבשר ויין ומגדנות כפי יכלתו.
(ד)[עריכה]
בכל יום טוב בקידוש שבלילה אומרים לאחריו ברכת שהחיינו על שמחת החג, חוץ מליל שביעי של פסח וליל שמיני שאין מברכין שהחיינו כיון שאינו רגל בפני עצמו. והנשים בשעת הדלקת הנרות אין להן לברך שהחיינו בשום יום טוב. וקצתן נוהגות לברך שהחיינו (חוץ מליל שביעי וליל שמיני של פסח) ולא מחינן להו.
(ה)[עריכה]
חייב לשמח את אשתו ובניו וכל הנלוים אליו, כל אחד כראוי לו, הקטנים נותן להם אגוזים ומגדנות והנשים בבגדים ותכשיטים כפי יכלתו. והאנשים בבשר ויין. ונוהגין להרבות במיני מאכלים ביום טוב יותר מבשבת. כי ביום טוב נאמר בו שמחה ולא בשבת. וגם בגדי יום טוב יהיו יקרים יותר משל שבת.
(ו)[עריכה]
ביום שני של פסח יש לעשות בסעודה איזה דבר לזכר סעודת אסתר שהיתה ביום זה, שבו ביום נתלה המן.
(ז)[עריכה]
ביום ראשון של שבועות נוהגין לאכול מאכלי חלב. ויש בזה כמה טעמים ורמז, מנחה חדשה לה' בשבועותיכם ראשי תיבות מחלב. ויש לאכול גם מאכלי דבש מפני שהתורה נמשלה להם שנאמר דבש וחלב תחת לשונך וכיון שאוכלים מאכלי חלב וצריכין גם כן לאכול בשר שהרי מצוה לאכול בשר בכל יום טוב, צריכין ליזהר שלא יבאו לידי איסור.
(ח)[עריכה]
אף על פי שהאכילה והשתיה במועדות היא מצות עשה, לא יהא אוכל ושותה כל היום כולו, שהרי כבר נאמר עצרת לה' אלהיך. ואף על פי שנאמר עצרת תהיה לכם, כבר פירשו רבותינו זכרונם לברכה חציו לה' וחציו לכם. לפיכך צריכין לעסוק גם בתורה.
(ט)[עריכה]
וכשהוא אוכל ושותה, חייב להאכיל גם ליתום ולאלמנה עם שאר העניים האמללים שנאמר והלוי והגר והיתום וגו'. אבל מי שנועל דלתי חצרו, ואוכל ושותה הוא ואשתו ובניו, ואינו מאכיל ומשקה לעניים ולמרי נפש, אין זו שמחת מצוה אלא שמחת כרסו, ועל אלו נאמר זבחיהם כלחם אונים להם כל אוכליו יטמאו כי לחמם לנפשם. ושמחה כזאת קלון הוא להם, שנאמר וזריתי פרש על פניכם פרש חגיכם.
(י)[עריכה]
כשאדם אוכל ושותה ושמח ברגל, לא ימשוך ביין ובשחוק ובקלות ראש ויאמר כל מה שיוסיף בזה ירבה במצות שמחה. כי השכרות והשחוק וקלות הראש אינה שמחה אלא הוללות וסכלות. ולא נצטוינו על ההוללות והסכלות אלא על השמחה שיש בה עבודת יוצר הכל. שנאמר תחת אשר לא עבדת את ה' אלהיך בשמחה ובטוב לבב מרוב כל. הא למדת שהעבודה היא בשמחה, ואי אפשר לעבוד את ה' לא מתוך שחוק ולא מתוך קלות ראש ולא מתוך שכרות.
(יא)[עריכה]
מדת החסידים אשר ה' לנגדם תמיד, ובכל דרכיהם ידעוהו, בעת שמחתם אז יותר ויותר מברכין ומשבחין להקדוש ברוך הוא אשר שמח אותם, ויאמר האדם בלבו בעת שמחתו והנאתו אם כך הוא שמחת העולם הזה אשר היא הבל, כי יש אחריה תוגה וצער, מה תהיה שמחת העולם הבא התמידית שאין אחריה תוגה ויתפלל להקדוש ברוך הוא שיטה לבו לעבדו ולעשות רצונו בלב שלם, ושישמחנו בשמחת עולם ויזכנו לחיי העולם הבא לאור באור פני מלך חיים.
(יב)[עריכה]
חייב אדם להשגיח על בני ביתו שלא יטיילו במקום שיבאו חס ושלום לידי קלות ראש בהתערבם עם קלי הדעת, רק יהיו קדושים כי קדוש היום.
(יג)[עריכה]
במוצאי יום טוב לחול או לחול המועד אומר בתפלה אתה חוננתנו ומבדיל על הכוס אבל לא על הנר ולא על הבשמים.
(יד)[עריכה]
נוהגין להרבות קצת באכילה ושתיה ביום שלאחר החג בכל שלש רגלים והוא אסרו חג, ונוהגין שאין מתענין בו אפילו חתן וכלה ביום חופתן ולא יום זכרון. ובאסרו חג שלאחר חג השבועות גם מצד הדין אסור להתענות בו, לפי שבזמן שבית המקדש היה קיים אם חל שבועות בשבת היה יום טבוח הקרבנות ביום שלאחריו, אבל של פסח ושל סוכות היו מקריבין ביום ראשון דחול המועד.


סימן קודם – לתוכן העניינים – סימן הבא
סימן קד: דיני חול המועד, ובו כ"א סעיפים:

א | ב | ג | ד | ה | ו | ז | ח | ט | י | יא | יב | יג | יד | טו | טז | יז | יח | יט | כ | כא
(א)[עריכה]
חול המועד אסור בקצת מלאכות, ומותר בקצתן, דהיינו כל מה שהוא לצורך אכילה לחול המועד או ליום טוב. וכן מלאכה בדבר האבד, דהיינו שאם לא יעשנה יבוא לידי הפסד, מותר לעשותה.
וצריכין ליזהר מאוד שלא לעשות בחול המועד מלאכה האסורה, כי אמרו רז"ל: המחלל את חול המועד כאילו עובד עבודה זרה:
(ב)[עריכה]
עוד אמרו רז"ל: המבזה את חול המועד, אף על פי שיש בידו תורה ומעשים טובים, אין לו חלק לעולם הבא. והמבזה היינו שאינו מכבדו במאכל ובמשתה ובכסות. ולכן כל אדם חייב לכבדו כפי כוחו, וללבוש בגדים מכובדים:
(ג)[עריכה]
מלאכת דבר האבד יכול לעשות גם על ידי ישראל אחר, אפילו בשכר. אבל מה שאינו דבר האבד אלא שהוא לצורך המועד, אין לעשות על ידי ישראל אחר בשכר, אלא על ידי גוי. ואם אינו מוצא גוי וגם בעצמו אינו יכול לעשות, מותר אפילו על ידי ישראל בשכר:
(ד)[עריכה]
הא דמותר לעשות דבר האבד, זהו דווקא אם לא היה אפשר לעשותו קודם יום טוב; אבל אם היה אפשר לו לעשותו קודם יום טוב והניחו עד חול המועד, אסור לעשותו בחול המועד:
(ה)[עריכה]
כל מלאכות האסורות לעשות בחול המועד, אם יש כאן ישראל שאין לו מה לאכול כראוי לחול המועד ויום טוב, מותר לעשותן על ידו כדי שיהא לו מה לאכול. ומכל מקום יעשה בצנעא. ואסור לעשותן על ידי גוי. אך לצורך מצוה מותר:
(ו)[עריכה]
אפילו מלאכות המותרות, אסור לעשותן בשביל גוי:
(ז)[עריכה]
אסור לזבל שדהו, ואפילו להכניס שם צאן בשביל שיעשו שם זבל אסור, ואפילו ע"י גוי:
(ח)[עריכה]
זריעה אסורה. ואם זש לו זרעים שאם לא ישקם במים יפסדו לגמרי, מותר להשקותם:
(ט)[עריכה]
אסור לתלוש או לקצוץ שום דבר מן המחובר, אם לא יתקלקלו הפירות עד לאחר יום טוב, כי אם מה שהוא צריך לאכול במועד. ואין צריך לצמצם, אלא תולש בהרווחה, ואם יותיר יותיר. וכן עצים שהוא צריך להסקה במועד, מותר לקצצם ממחובר. ואסור ללקט עצים מן השדה ליפותו לחרישה. ואם ניכר שמכוין לצרכו, שצריך לעצים, כגון שנוטל הגדולים ומניח הקטנים, מותר.
וכן אסור לקצוץ ענפי האילן לתקנו. ואם ניכר שמכוין בשביל הענפים להאכילן לבהמתו ולא לתקנו, כגון שקוצץ כולן מצד אחד, מותר:
(י)[עריכה]
מי שיש לו גן אצל גן גוי, והגוי לוקט פירותיו, ואם הישראל לא ילקט יבא לידי הפסד, מותר לו ללקטם. ואם המה דברים שיתקלקלו בתלוש אם לא יעשה לצרכם גם מלאכה אחרת, מותר לעשות הכל, אפילו לדרוך ענבים לעשות יין וכדומה לזה. ובלבד שלא יניח בכוונה מלאכתו לחול המועד:
(יא)[עריכה]
אסור לגלח בחול המועד, אפילו גילח את עצמו גם בערב יום טוב, אלא מי שיצא מבית האסורים; ואפילו יצא בערב יום טוב, אלא שלא היה לו פנאי לגלח אז (ועיין עוד לקמן סימן רכ סעיף ו):
(יב)[עריכה]
ולקצוץ הצפרנים גם כן אסור. אך אם קצצן בערב יום טוב, מותר לקצצן גם בחול המועד. וכן אשה לצורך טבילה, מותרת:
(יג)[עריכה]
אסור לכבס שום דבר אפילו לצורך המועד, אלא אם לא היה אפשר לו בשום אופן לכבס קודם יום טוב. וכן מטפחות שמלפפין בהן את התינוקות (חיתולים), כיון שמשתינים תדיר וצריכין להם הרבה, מותר לכבסן. ויזהרו לכבסן בצנעא:
(יד)[עריכה]
כל דבר שהוא לצורך רפואה מותר לעשות, בין לאדם בין לבהמה:
(טו)[עריכה]
חשבונות וכיוצא בזה שאם לא יכתבם ישכחם, מותר לכתבם, משום דהוי דבר האבד. וכן מה שהוא לצורך המועד, מותר לכתוב. אבל שאר דבר אסור לכתוב. ואגרת שלומים שכותב אדם לחברו, נוהגין לכתוב בשינוי קצת, דהיינו שכותבין שורה הראשונה עקומה. ולכל מה שמותר לכתוב, מותר גם כן לתקן קולמוס ודיו:
(טז)[עריכה]
מי שצריך למעות, אפילו שלא לצורך המועד, אלא שהוא חושש פן לא ימצא ללוות לאחר המועד, והמלוה אינו רוצה להלוות לו בלי שטר, מותר לו לכתוב את השטר:
(יז)[עריכה]
אין נושאין נשים בחול המועד, משום דאין מערבין שמחה בשמחה; אבל מותר להחזיר גרושתו. ומותר לעשות משתה לברית מילה ולפדיון הבן, גם מותר לעשות משתה לכתיבת תנאים:
(יח)[עריכה]
מותר לשכור פועלים ואפילו ישראלים, שיעשו מלאכתו לאחר המועד:
(יט)[עריכה]
מותר ללכת חוץ לתחום, בין ברגליו, בין בקרון, בין רכוב:
(כ)[עריכה]
אין מעלין בהמה זכר על נקבה להרביעה, משום דלא הוי דבר האבד:
(כא)[עריכה]
אין מושיבין תרגגולת על ביצים לגדל אפרוחים. ואם הושיבה קודם המועד וברחה, אם הוא בתוך ג' ימים לבריחה, מותר להחזירה. אבל לאחר ג' ימים, אסור להחזירה אפילו יפסדו הביצים. ולהושיב אחרת תחתיה, אפילו תוך ג' ימים אסור:


סימן קודם – לתוכן העניינים – סימן הבא
סימן קה: דברים האסורים בחוה"מ משום טירחא, ובו ב' סעיפים
(א)[עריכה]
אסור להסיע ולישא מטלטליו וכלי ביתו בחול המועד מדירה שבחצר זו לדירה שבחצר אחרת, אפילו מדירה כעורה לדירה נאה. אבל מבית לבית בחצר אחת, מותר. וכן אם שתי החצרות סמוכות ויש פתח ביניהן, מותר להוציא החפצים דרך שם. ובמקום פסידא, מותר אפילו מעיר לעיר. וכן מדירה שאינה שלו לדירה שהיא שלו, מותר משום שמחת יום טוב, ששמחה היא לו לדור בדירה שהיא שלו:
(ב)[עריכה]
אם צריך להכניס פירותיו או שאר סחורה, מפני שהוא ירא מפני גנבים או משאר הפסד, כל מה שאפשר לעשות בצנעא יעשה. ואם אי אפשר לעשות בצנעא, מותר לעשות אפילו בפרהסיא:


סימן קודם – לתוכן העניינים – סימן הבא
סימן קו: דיני מקח וממכר בחוה"מ, ובו ח' סעיפים
תוכן עניינים
1 (א)
2 (ב)
3 (ג)
4 (ד)
5 (ה)
6 (ו)
7 (ז)
8 (ח)
(א)[עריכה]
כל סחורה אסורה, בין לקנות, בין למכור. רק אם נזדמן לו ריוח מרובה, יכול לקנות ולמכור בצנעא, ויוציא לכבוד יום טוב יותר ממה שהיה בדעתו להוציא:
(ב)[עריכה]
אם יש לו סחורה שיש לחוש שאם לא ימכרנה עתה יפסיד מן הקרן, מותר למכרה, משום דהוי דבר האבד. אבל אם אין לחוש שיפסיד אלא שלא ירויח אחר כך, אסור למכרה, כי מניעת רווח לא מקרי הפסד:
(ג)[עריכה]
אם חל יריד, שהוא יום השוק הבא לפרקים, או יום השוק שבכל שבוע, אלא שעתה הוא קודם החגאות שמתאספים קונים הרבה, מותר למכור, דכיון שהוא דבר שאינו תדיר, חשבינן גם מניעת הריוח כמו הפסד. אבל ביום השוק שבכל שבוע, אסור. וכשבאים לפעמים סוחרים או ספינות שמוכרים בזול או קונים ביוקר, מה שאינו שכיח תמיד, גם כן מותר לקנות מהם ולמכור להם:
(ד)[עריכה]
וכן מי שצריך לקנות יין בעת הבציר, שיהא לו לצרכי ביתו לשתות כל השנה, ואחר כך יתייקר היין, מותר לו לקנות בחול המועד. אבל למשא ומתן, אסור לקנות:
(ה)[עריכה]
דברים הנצרכים למועד, כגון פירות ותבלין, מוכרין כדרכן אפילו בפרהסיא. וכיון שמותרין לפתוח החנות בשביל ישראל, מותרין למכור גם לגוי:
(ו)[עריכה]
לתבוע חובות נהגו להקל, אפילו מישראל, משום דחושבין לדבר האבד:
(ז)[עריכה]
להלוות בריבית לגוי הרגיל אצלו, מותר, מפני דהוי דבר האבד, שלא ירגיל את עצמו אצל אחר. ואם מלוה לגוי שאינו רגיל אצלו, יוציא הריבית משבוע אחת לשמחת יום טוב. ולמכור סחורה למי שאינו רגיל אצלו, אסור, ולא מהני מה שיוסיף לשמחת יום טוב. אבל למי שרגיל אצלו, מותר, משום דהוי דבר האבד, שלא ירגיל את עצמו אצל אחרים:
(ח)[עריכה]
חילוף מטבעות, אסור:


<< | קיצור שולחן ערוך · סימן קז | במהדורה המנוקדת | >>
דיני חודש ניסן
ובו ג' סעיפים:
(א)[עריכה]
כל חודש ניסן אין אומרים תחנון ולא צידוק הדין. ואין אומרים "צדקתך" בשבת במנחה.
נוהגין מראש חודש ואילך לקרות בכל יום פרשת הנשיא שהקריב בו ביום. וביום י"ג קורין פרשת "בהעלותך" עד "כן עשה את המנורה", שהוא נגד שבט לוי.
(ב)[עריכה]
אין מתענין בו אפילו תענית יארצייט. אבל תענית חלום מתענין.
והבכורים מתענין בערב פסח, כאשר יבואר אם ירצה ה' בסימן קי"ג. וחתן וכלה גם כן מתענין בו, ואפילו בראש חודש ניסן.
(ג)[עריכה]
בשבת הגדול למנחה, נוהגין שאין אומרים "ברכי נפשי", אלא "עבדים היינו" וכו', לפי שבשבת הגדול היתה התחלת הגאולה והניסים.


<< | קיצור שולחן ערוך · סימן קח | במהדורה המנוקדת | >>
דיני החטין והקמח למצות
ובו ובו ז' סעיפים:
(א)[עריכה]
כתיב ושמרתם את המצות, מכאן, שצריכין לשמור את החטין לשם מצות מצוה, שלא יבואו עליהם מים. ולדעת קצת מגדולי הפוסקים זכרונם לברכה, צריכין שמירה זו מיד משעת קצירה ואילך. אבל המנהג הוא כהפוסקים דסגי להו בשמירה משעה שמוליכין אותן לטחון ואילך. ואך המדקדקין במצוות, חוששין לשמירה משעת קצירה, וכן נכון לעשות. וראוי לדקדק שלא יעמדו השבלים במחבר עד שיתיבשו כל צרכן וילבינו, כי אז אם ירדו עליהן גשמים, יחמיצו אפלו במחבר, כיון שאינן צריכות עוד לקרקע. על כן ראוי ונכון לקצור בעוד שיש בהן עוד קצת מראה ירקות. ומי שאפשר לו בחטין שמורות משעת קצירה לכל ימי החג, מה טוב. ואם לאו, ראוי לו על-כל-פנים להדר בזה למצות שעל הסדר בשני הלילות.
(ב)[עריכה]
חטים שנמצאו בהן מבקעות או מצמחות, השאר מתר. ובלבד שיבררו אותן, או צריכין לדקדק היטב, אם יש שם על-כל-פנים ששים כנגד המבקעות והמצמחות. ולכתחלה יש להדר לברר גם מן החטים שאכלו מהן עכברים או שיהיה ששים כנגדן. והחטים שבאו בספינה או שהיו מנחות בבורות, אם הן יבשות וקשות ולא נשתנה מראיהן, כשרות. ואם היו מנחות בעליה וירדו עליהן גשמים דרך הגג בקצת מקומות, אסורות. אבל אם נפל עליהן קצת שלג או קצת מים במקום אחד, מסלק אותן שיש להסתפק בהן. והשאר מתרות.
(ג)[עריכה]
כבר נהגו ישראל לדקדק בהכשר הריחים, לנקר היטב ולנקות בכל האפשרי. וכיסים לוקחים חדשים ובמקום שיש תלמידי חכמים המה הולכים אל הריחים להשגיח שיהא ההכשר כראוי, ובמקום שאין תלמידי חכמים ראוי לכל ירא שמים שילך בעצמו להשגיח על ההכשר דמצוה בו יותר מבשלוחו, ונוהגין שהקמח הראשון שנטחן לאחר ההכשר אין אוכלין אותו בפסח, אם טוחנין בריחים גם תבואה לתותה, צריכין להפסיק במחצה, שלא יתערב בו מן האבק ההוא.
(ד)[עריכה]
שק עם קמח שנתלחלח ממים, אם הוא במקום אחד, בין שהוא עדין לח בין שנתיבש, יאחז את המקום הזה בידו ויריק השאר, ומתר. רק זה שנתלחלח, אסור. ואם נתלחלח בכמה מקומות שאי אפשר לו לעשות כן, אזי אם עדין הוא לח, ירקד את הקמח. ומה שנשאר על הנפה פרורין, זהו לבד חמץ והשאר מתר. וכן אם אכלו עכברים מן הקמח, ירקדנו. אבל אם כבר נתיבש, לא מהני לה הרקדה וכל הקמח אסור.
(ה)[עריכה]
ביום שטחנו את הקמח, אסור לאפותו, מפני שאז הקמח הוא חם וממהר להחמיץ כשנותנים בו את המים, על כן ישהה אחר הטחינה לכל-הפחות מעת-לעת.
(ו)[עריכה]
השקים שמניחים בהם את הקמח, טוב לעשותן חדשים, או לכל-הפחות להתיר את התפירות ולכבס היטב היטב בחמין ובאפר ובשפשוף וחביטה.
(ז)[עריכה]
אסור להניח שק עם קמח על גבי בהמה, אלא אם יש עור עבה תחתיו, דאם לא כן יתחמם ויתלחלח מן הזעה. ואם אפשר, יזהר גם כן שלא להניח הרבה שקים זה על זה, מפני שעל ידי זה מתחמם ויחמיץ בלישה.


<< | קיצור שולחן ערוך · סימן קט | במהדורה המנוקדת | >>
דין המים
ובו ט סעיפים:
א | ב | ג | ד | ה | ו | ז | ח | ט
(א)[עריכה]
אין לשין את המצות אלא במים שלנו הלילה, דהינו שישאב אותם בין השמשות ויעמדו בתלוש כל הלילה. ואפלו אם הלילה ארך יותר משנים עשר שעות, אסור ללוש בהן עד אור היום. ואם הלילה קצר ואין שתים עשרה שעות עד אור היום, צריכין להמתין עד שיעברו שתים עשרה שעות משעה שנשאבו. ועמא דארעא נוהגין שמיד באור היום לשין במים שלנו, אף שעדין לא עברו שתים-עשרה שעות. ואף שיש להם על מה שיסמכו, אבל רב הפוסקים מחמירים בזה. ועל כן צריך לזהר בדבר (עיין פרי מגדים ומחצית השקל סימן תנ"ה).
(ב)[עריכה]
אם לא יוכל לשער את זמן בין השמשות יקדים קצת, ובלבד שלא ישאב קדם שקיעת החמה. והמנהג לסנן את המים ולכסותן. וצריכין להעמידם במקום קר. וכשהוא נושאם ביום לבית, יזהר שלא יבא עליהם השמש.
(ג)[עריכה]
יכול לשאוב בפעם אחת לכמה ימים, אבל המצוה היא לשאוב בשביל כל יום ויום בפני עצמו. ונוהגין שלא לשאב בכלי חרס ישן אפלו הוא של פסח אלא אם כן הוא מצפה (גלעזירט) דכלי חרס ישן שאינו מצפה, אינו הדור מצוה, ואין לשנות המנהג.
(ד)[עריכה]
הנהרות בימי ניסן, על פי הרב הן יותר קרים מן הבארות, ועל כן ישאב מן הנהר. אך לפעמים הנהרות גדולים מהפשרת שלגים ואינם קרים כל כך, אז טוב יותר לשאוב מן הבארות.
(ה)[עריכה]
לא ישאבם על ידי אינו יהודי, אלא על ידי ישראל.
(ו)[עריכה]
לא יתנם בכלי שהיה בו דבש או שאר מי פרות, אלא אם הגעילו קדם, מכל-שכן שלא יתנם בכלי שהיה בו דבר חריף אפלו לא היה חמץ, משום דעל ידי דבר חריף, ממהר להחמיץ, ואפלו הגעלה לא מהני לזה, גם לא יתנם בכלי נחשת, שאינו מצנן כמו שאר כלים.
(ז)[עריכה]
אם רואה שלא יספיקו לו המים שלנו, מתר להוסיף לתוכן שאר מים, ובלבד שיהא הרב ממים שלנו, ולכתחלה טוב שיהיו שני שלישים ממים שלנו. ויש להדר, אם אפשר, לשאב את המים שמוסיפין מתוך [משאבה] - פלומפ או שאר באר מכסה, שאין השמש באה על המים.
(ח)[עריכה]
כשאופין ביום ראשון, צריכין לשאוב ביום חמישי בערב, כי ביום ערב שבת אי אפשר לצמצם בין השמשות. ובשעת הדחק, אם לא שאב ביום חמישי, ישאב בערב שבת לאחר מנחה, או בשבת על ידי אינו יהודי.
(ט)[עריכה]
אין לשפך את המים מפני המת, ולא מפני התקופה, שנאמר, שומר מצוה לא ידע דבר רע. ומכל מקום לכתחלה כשיודע שהתקופה תפול, יניח בתוך המים חתיכת ברזל קטנה ונקיה, כמו מחט, ותהא תלויה בחוט, שלא יצטרך אחר כך להכניס את היד לתוך המים לקחת אותה, אלא ימשכנה עם החוט.


<< | קיצור שולחן ערוך · סימן קי | במהדורה המנוקדת | >>
דיני הלישה ואפיית המצות
ובו ט"ו סעיפים:
א | ב | ג | ד | ה | ו | ז | ח | ט | י | יא | יב | יג | יד | טו
(א)[עריכה]
תנור שאפו בו חמץ כשרוצה לאפות בו מצות צריך להכשירו על ידי לבון באור, דהינו שיסיקו כל כך עד שיהיו ניצוצות נתזין ממנו, כי בפחות מזה לא הוי לבון גמור. וצריך לזהר שילכו הגחלים על פני כלו. וטוב וישר הוא, לגרפו ולנקותו היטב אחר ההסק, ולהמתין עד שיצטנן קצת, ואחר כך יחזור ויסיקהו לאפית המצות, ולא מיד אחר הלבון.
(ב)[עריכה]
יש נוהגין לטוח את התנור בקרקע חדש, כדי שלא יצטרכו להכשירו על ידי הסק. שהחמץ הבלוע בגגו ובקירותיו, הוא נפלט על ידי לבון מהשלהבת שמסיקין לאפית המצות, ומנהג יפה הוא, ובלבד שיטוחו אותו בקרקע עבה כעבי אצבע או יותר על פני כלו. אבל טיח מועט אינו מועיל כלום.
(ג)[עריכה]
אין לשין ואין עושין את המצות אלא בבית מקרה, ולא כנגד חלון פתוח, אפלו אם אין החמה זורחת שמה. אבל אם החלונות נעולים ויש בהן זכוכית, מתר אם אין החמה זורחת שמה. אבל אם החמה זורחת שמה, לא מהני חלון זכוכית, אלא צריך לפרס וילון במקום זריחת החמה. וכן צריכין לזהר שלא יהא הבית מסק וחם.
(ד)[עריכה]
אין לשין עסה גדולה יותר משעור חלה. וטוב למעט, כי שערו רבותינו זכרונם לברכה, שאם העסה גדולה יותר משעור חלה, אי אפשר לעסק בה בפעם אחת, וחלק ממנה מנח בלא עסק, ויש לחוש פן יתחמץ. אם לש עסה רכה, לא יוסיף קמח לעבותה.
(ה)[עריכה]
לא ידחוק את הקמח לתוך המדה, כי יש לחוש שלא יהא נלוש יפה וישאר בתוך המצה משהו קמח. וכשיבוא אחר כך בתבשיל, יתחמץ. גם יזהרו שלא להניח את הקמח סמוך למים, שלא יפול מאבק הקמח לתוך המים, וכן המודד את הקמח, לא יתקרב אל העסה או אל המים. וטוב לזהר שלא להניח את היד על הקמח שלא לצרך, כי היד מחממת קצת.
(ו)[עריכה]
הכלי שלשין בו, צריכין להשגיח שלא יהא בה שום נקב או סדק, שיוכל להשאר שם משהו עסה ותתחמץ. ולא יניח הכלי בשעת לישה על כרים וכסתות פן תתחמם. ויזהר שלאחר כל שמנה-עשרה [דקות] - מינוטין ינקה את הכלי היטב, וגם ירחץ ידיו היטב. וכן הדפין והעצים שמגלגלין בהם, ישגיחו עליהם שלא יהא בהם שום נקב או סדק. ולכל הפחות לאחר שמנה-עשרה [דקות] - מינוטין ינקו אותם היטב. וכן הכלים שמנקבים בהם, שלא יהא עליהם אפלו משהו עסה. וכן המרדה שמכניסין בו את המצות לתוך התנור, צריכין להשגיח שלא יהא בה שום סדק, שלא יכנס בה עסה ויתחמץ.
(ז)[עריכה]
אם נפל לתוך העסה איזה דבר חריף, כגון מלח או תבלין או סיד חי, אפלו משהו, ונלש בתוכה, כל העסה אסורה, משום דמתחממת שם. ואם נמצא בתוך העסה גרעין תבואה, יטול מן העסה כעבי אצבע סביב הגרעין וישליך, והשאר מתר - תנ"ה תס"ז
(ח)[עריכה]
יזהרו שלא להניח את העסה אפלו רגע אחד בלי עסק. ומיד כשנגמרה העסה, יחלקה כלה להמגלגלים. ועל כן יש להשגיח שלא לעשות עסה גדולה רק כפי ערך המגלגלים. ואם נשאר מן העסה בידי המחלק, ילושנה ויעסק בה, שלא תנוח אפלו רגע בלי עסק.
(ט)[עריכה]
המגלגלים יגלגלו בזריזות, ואל ישהו לעשות את המצה כדמות איזו צורה. וישגיחו שלא יהיו פרורין מן העסה על הדף. וגם שלא יהא מדבק בידיהם שום עסה. ומיד כשרואין שנדבקה בהן קצת עסה, ירחצו ידיהם היטב.
(י)[עריכה]
מיד לאחר שנגמרה המצה, ינקבוה בזריזות. ולא יעשו איזה ציור במה שמנקבים, אלא ימהרו בכל מה דאפשר, ומיד יתנוה לתוך התנור. ויזהר מאד שלא ישהה אותה אפלו מעט נגד פי התנור, כי שם תמהר להחמיץ. ועל כן צריכין להדר שזה שהוא מושיט את המצות לאופה יהיה בעל תורה וירא שמים שידקדק בזה.
(יא)[עריכה]
הירא דבר ה', יזהר שקדם אפית המצות שלו, יסיקו היטב מחדש את התנור ויפזרו את הגחלים על פני כלו, כי מי יודע אם זה אשר אפה קדם לו היה נזהר בכל הזהירות.
(יב)[עריכה]
האופה יזהר מאד להשגיח שלא תתכפל איזו מצה, וגם שלא תגע אחת בחברתה, כי במקום הנגיעה, וכן במקום שמתכפלת, אינה נאפית מהר ומתחמצת. ואם ארע שנתכפלה או שנתנפחה איזו מצה., צריכין לשבור [ולהשליך] את המקום ההוא והוא חמץ, והשאר מתר. אבל אם נגעו זו בזו בתנור כשהן עדין לחות, יש להתיר בדיעבד. מצה נפוחה, הינו שנכר שנתחלקה המצה בעביה, והחלל הוא כמו רחב אגודל.
(יג)[עריכה]
צריכין לזהר שלא להוציא מן התנור כל זמן שלא נאפתה קצת, עד שאם היו פורסין אותה לא היו כעין חוטין נמשכין. כי קדם שעור זה, הרי עדין כמו עסה. וכשהיא חוץ לתנור, תמהר להחמיץ. וגם המרדה שהוציאוה עליו, גם כן אסורה עוד למצות. ואם אי אפשר לידע אם היו חוטין נמשכין ממנה או לא, יש להחמיר מספק. אך אם קרמו פניה, יש להקל.
(יד)[עריכה]
ראוי לכל ירא-שמים שיהא הוא בעצמו עומד ומשגיח בעשית ואפית המצות שלו ולהזהירם שיעשו בזריזות ובהשגחה. וכך היו עושים גדולי ישראל הראשונים זכרונם לברכה, וכן עושין גם בזמננו.
(טו)[עריכה]
המצות שהם לצאת בהן ידי חובת אכילת מצה בשני לילות הראשונים, נקראות מצות מצוה. וצריכין לעשותן לשם מצוה, על ידי ישראל גדול בן דעת, שהוא בן שלש-עשרה שנה ויום אחד, ואשה בת שתים-עשרה שנה ויום אחד. ובכל העשיות יאמר העושה, לשם מצת מצוה, אפלו בשאיבת המים. - כל הדינים שכתבנו בענין אפית המצות, זהו למנהגנו שאופין הכל לפני הפסח. אבל במקום הדחק שאופין גם בפסח, יש בזה עוד חמרות יתרות על מה שכתבנו. וכן הנוהגין לאפות מצות מצוה בערב פסח לאחר חצות היום, צריכין זהירות יתרה.


סימן קודם – לתוכן העניינים – סימן הבא
קיא. הלכות בדיקת וביטול חמץ, ובו י"ז סעיפים
תוכן עניינים
(א)
(ב)
(ג)
(ד)
(ה)
(ו)
(ז)
(ח)
(ט)
(י)
(יא)
(יב)
(יג)
(יד)
(טו)
(טז)
(יז)
(א)
בלילה שלפני ערב פסח בודקין את החמץ. וחייבין לבדוק מיד בתחילת הלילה. ואסור להתחיל לאכול או לעשות שום מלאכה חצי שעה קודם הלילה.
(להוספות: כאן)
(ב)
אין בודקין אלא בנר של שעווה יחידי, ולא קלועים, משום דהוי כאבוקה. ובשעת הדחק, שאין לו נר של שעווה, יבדוק בנר של חֵלֶב.
(ג)
בודק כל החדרים שיש לחוש שמא הכניסו בהם חמץ, אפילו המרתפים והעליות והחנויות ובית העצים, כל שיש לחוש שמא הכניסו שם חמץ, צריכין לבודקו. וכן צריכין לבדוק כל הכלים שמחזיקים בהם חמץ.
וקודם הבדיקה יכבדו היטב כל המקומות וינקו אותם מכל חמץ, למען יהא נקל לו אחר כך לבדוק.
(ד)
רפת של בקר שנותנים שמה תבואה לבהמות לאכול, וכן לול של תרנגולים שנותנים להם שם תבואה, אינן צריכין בדיקה, כי שמא לא נתחמצה כלל התבואה; ואם תמצי לומר נתחמצה, שמא אכלו הכל ולא שיירו כלום. אבל אם נתנו להם שמה תבואה חמוצה, שאין כאן אלא ספק אחד שמא אכלו הכל, אין סומכין על זה, וצריכין בדיקה.
(ה)
צריכין לבדוק בכל המקומות בחורין ובסדקין, כל מה שאפשר. וגם הכיסים שבבגדים שלו ושל תינוקות, שלפעמים נותנים בהם חמץ, צריכין בדיקה. וינערם היטב למחר בשעת הביעור.
(ו)
החדרים שמוכרים לגוי עם החמץ, כיון שאין מוכרן עד למחר, אם כן חל עליו בלילה חיוב בדיקה, וחייב לבודקם.
(ז)
קודם שמתחיל לבדוק, יברך "אשר קדשנו במצוותיו וציוונו על ביעור חמץ". ואע"פ שעתה עדיין אינו מבערו, מכל מקום מברך "על ביעור", לפי שמיד לאחר הבדיקה יבטל את החמץ שאינו ידוע לו, והוא הביעור לחמץ שאינו ידוע לו.
ולא יפסיק בין הברכה לתחילת הבדיקה. וטוב שלא יפסיק עד גמר כל הבדיקה אלא במה שהוא מעניין הבדיקה. ויכול לבדוק כמה בתים בברכה אחת.
(ח)
יש נוהגין שקודם הבדיקה מניחין פיתותי לחם במקומות שימצאם הבודק, כי חוששין שמא לא ימצא כלום ותהא ברכה לבטלה. ופשיטא כי מי שאינו בודק כראוי, אלא שהוא מקבץ אלו הפתיתים, לא קיים מצות בדיקה, ועשה ברכה לבטלה.
(להוספות: כאן)
(ט)
החמץ שהוא משייר לאכילה או למכירה, יניח קודם הבדיקה במקום משומר היטב. וכן החמץ שהוא מוצא בבדיקתו וצריך לשורפו למחר, יניח במקום משומר ומקושר שלא יאבד ממנו. ויניחנו במקום שיראהו למחר ולא ישכח לשורפו.
(י)
אחר הבדיקה מיד יבטלנו. ועיקר הביטול הוא בלב, שיגמור בלבו שכל חמץ שברשותו הרי הוא כאילו אינו, ואינו חשוב כלום, והרי הוא כמו עפר, וכדבר שאין בו צורך כלל.
ותיקנו חכמים שיוציא דברים אלו גם בפיו ויאמר: "כל חמירא" וכו'. ומי שאינו יודע פירושו, יאמר בלשון שהוא מבין.
(כל שאור וחמץ שיש ברשותי שלא ראיתיו ושלא ביערתיו, יבטל ויהיה כעפר הארץ. אללער זויערטייג אונד אללעס געזיירטע וועלכעס זיך אין מיינעם רשות בעפינדעט דאס איך ניכט געזעהן אונד ניכט וועגגעשאפט האבע זאל פערניכטעט אונד דעם שטויבע דער ערדע גלייך געהאלטען זיין).
(יא)
אף על פי שביטל את החמץ בלילה לאחר הבדיקה, מכל מקום גם ביום לאחר ששרף אותו יחזור ויבטלנו, ויכלול כל החמץ ויאמר: "כל חמירא" וכו', או בלשון שהוא מבין.
(בעברית: כל שאור וחמץ שיש ברשותי, שראיתיו ושלא ראיתיו, שביערתיו ושלא ביערתיו, יבטל ויהיה כעפר הארץ).
(ביידיש: אללער זויערטייג אונד אללעס געזייערטע וועלכעס זיך אין מיינעם רשות בעפינדעט, דאס איך געזעהן אדער ניכט געזעהן, דאס איך וועגגעשאפט אדער ניכט וועגגעשאפט האבע, זאל פערניכטעט אונד דעם שטויבע דער ערדע גלייך געהאלטען זיין).
(יב)
חדר שצריך בדיקת חמץ, ורוצה לעשותו אוצר, פירוש, שרוצה לאצור בתוכו פירות או עצים או שאר דברים, שמחמת זה לא יוכל לבדקו כשיגיע ליל י"ד, צריך לבדוק תחילה את החמץ שם בלילה כמו שבודקין את החמץ ליל י"ד. ואפילו יש עוד זמן רב עד הפסח, ואפילו מיד לאחר פסח שעבר.
ובדיעבד אם לא בדקו קודם שעשאו אוצר, אם דעתו לפנותו קודם שיגיע זמן בדיקת חמץ, אינו צריך להטריח עתה לפנותו ולבודקו. אבל אם דעתו לפנותו בתוך ימי פסח, צריך לפנותו עתה ולבודקו, ואף על פי שיש טורח רב וחסרון כיס.
(יג)
ואם עושה את האוצר על דעת שלא לפנותו עד לאחר הפסח, אזי יש חילוק בזמן. אם הוא קודם שלושים יום שלפני הפסח, אינו צריך לבודקו (אלא שאם יש שם חמץ ידוע, יבערו תחילה), ויועיל לו הביטול שיבטל כל חמץ בזמנו. אבל אם הוא תוך שלושים יום שלפני הפסח, חל עליו חיוב בדיקה (כיוון ששואלין ודורשין בהלכות פסח קודם לפסח שלושים יום), וצריך לבודקו. ואפילו בדיעבד אם שכח ולא בדקו, צריך לפנות את האוצר ולבודקו בלילה תיכף לאחר שנזכר.
(יד)
ואם עושה אוצר בבור מחיטים שאינן מחומצות, ואחר כך מחמת ליחות הבור נתחמצו החיטים שבקרקעית הבור ושבקירותיו, אף על פי שאצרן בתוך שלושים יום, אינו צריך לפנות את הבור בליל י"ד ולבודקו, אלא די לו בביטול, כיון שבשעה שאצר, אצר בהיתר. ואם יש ביניהם חיטים מחומצות, יש בזה כמה חילוקי דינים, ויעשה שאלת חכם.
(טו)
לא ישליך גרעיני תבואה לתרנגולים במקום לח תוך שלושים יום, שמא ישכח מלבערם.
(טז)
היוצא לדרך, קודם לכתו ימנה שליח שיבדוק ויבטל חמצו, ויאמר לו בפירוש שהוא ממנה אותו לשליח על הבדיקה וגם על הביטול. והשליח יאמר בביטול: חמצו של פלוני וכו'. ומכל מקום גם הוא באשר הוא שם, בערב פסח בבוקר, יבטל חמצו שברשותו.
(יז)
מצא חמץ בביתו בחול המועד, יוציאו וישרפו. ואם יש בו כזית, יברך מתחילה "על ביעור חמץ". אבל על פחות מכזית לא יברך.
ואם מצאו ביום טוב או בשבת חול המועד, וכן בשבת שחל בערב פסח, דאסור לטלטלו משום דהוי מוקצה, יכפה עליו כלי עד מוצאי יום טוב או מוצאי שבת, ואז ישרפנו.
ואם מצאו בימים האחרונים, שאז במוצאי יום טוב כבר עבר הפסח, אינו מברך עליו, אלא שורפו בלא ברכה, אפילו יש בו כזית.


סימן קודם – לתוכן העניינים – סימן הבא
סימן קיב. איזה חמץ אסור להשהותו בפסת ואיזה מותר להשהותו. ובו ו' סעיפים
תוכן עניינים
1 (א)
2 (ב)
3 (ג)
4 (ד)
5 (ה)
6 (ו)
(א)[עריכה]
כל דבר שיש בו תערובת חמץ, ואפילו אין בו חמץ בעין, רק הטעם מחמץ, כגון שהסירו את החמץ, מכל מקום אסור להשהותו בפסח. אבל דבר שלא היה בו חמץ כלל אלא שנתבשל בכלי חמץ, אפילו היה הכלי בן יומו, או שנכבש בכלי חמץ, מותר להשהותו בפסח. ודווקא שנתבשל או נכבש קודם פסח, אבל אם נתבשל או נכבש בפסח בכלי חמץ, חייבין לבערו:
(ב)[עריכה]
תבואה שיש בה גרעינים צמוחים או מבוקעים, ואפילו הם מעורבים מעט בהרבה, וכן תבואה שנפל עליה מים או שרחצה במים, אסור להשהותה. וכן כל הדברים שנעשו מתבואה זו, אסור להשהותן. ומי שמוכר לחברו תבואה שנתלחלחה, צריך להודיע לו שלא ישהה אותה בפסח. ולנכרי אסור למכרה במקום שיש חשש שימכרנה הנכרי לישראל וישהה אותה בפסח:
(ג)[עריכה]
בגדים שנתכבסו ונתקנו בחלב חטה (עמילן, שטערק) מותר ללבשן בפסח. אבל אין להציען על השולחן אם יש עליהם איזה ממשות שיש לחוש שיתפרר מהם איזה פירור. וכל שכן שאסור לתת לתוכן קמח של פסח:
(ד)[עריכה]
מותר לדבק ניירות בחלון אפילו בתוך שלשים יום לפסח, ובלבד שלא יהא החמץ נראה. דכיון שהדבק אינו חמץ גמור וגם הוא מכוסה, לא החמירו בו. אבל אם נראה בחוץ, אסור. וקודם שלשים יום, בכל עניין מותר:
(ה)[עריכה]
דיו שנתבשלה בשכר קודם פסח, מותר לכתוב בה בחול המועד פסח (באופן המותר בכתיבה בחול המועד), כיון שנפסלה מאכילת הכלב קודם הפסח. וכן כל כיוצא בזה, שנפסל ונפסד החמץ לגמרי קודם הפסח, מותר בפסח בהנאה ובשהיה. אבל גוי שבישל בפסח דיו בשכר, אסור לישראל בהנאה, משום דחמץ של גוי גם כן אסור לישראל בהנאה בפסח:
(ו)[עריכה]
כל הכלים שאינו מכשירן לפסח, צריך לשפשפן היטב בערב פסח קודם שעה ששית ולהדיחן, בעניין שלא יהא חמץ ניכר, ויצניעם במקום צנוע שאינו רגיל לילך לשם בפסח. וטוב לסגרם בחדר מיוחד ולהצניע את המפתח עד לאחר הפסח:


סימן קודם – לתוכן העניינים – סימן הבא
קיג. דיני ערב פסח ואפיית המצות, ובו ט' סעיפים
תוכן עניינים
1 (א)
2 (ב)
3 (ג)
4 (ד)
5 (ה)
6 (ו)
7 (ז)
8 (ח)
9 (ט)
(א)[עריכה]
אין אומרים מזמור לתודה ולא למנצח.
(ב)[עריכה]
מותר לאכול חמץ רק עד שליש היום. (והיום נחשב מן עלות השחר עד צאת הכוכבים). ובהנאה מותר עוד שעה אחת, ומותר למוכרו אז לגוי; אבל אחר כך אסור גם בהנאה. וצריך לשרוף את החמץ ולבטלו כל זמן שהוא מותר בהנאה.
(ג)[עריכה]
מחצות היום ואילך אסור בעשיית מלאכה. ואינו מותר לעשות רק מה שמותר לעשות בחול המועד. ועל ידי גוי נוהגין להתיר. ויש מקומות שנוהגין לאסור כל היום במלאכה.
(ד)[עריכה]
להסתפר, וכן לקצוץ הציפורניים, צריכין קודם חצות. ואם שכח, יכול לקצוץ ציפורניו גם לאחר חצות. אבל להסתפר אסור, כי אם על ידי גוי.
(ה)[עריכה]
אסור לאכול מצה כל היום. ואפילו הקטנים והקטנות, כל שמבינים עניין יציאת מצרים, אסור לתת להם מצה. אבל תבשילין שעושין ממצות טחונות, מותר כל אדם לאכול עד תחילת שעה עשירית, דהיינו עד הרביעית האחרונה של היום. ומשם ואילך אסור לאכול, כי אם לעת הצורך מעט פירות או בשר ודגים. ויזהר שלא ימלא כרסו, כדי שיאכל בלילה מצה לתיאבון.
(ו)[עריכה]
הבכוֹרים, בין בכור לאב בין בכור לאם, מתענים בערב פסח, אפילו חל בערב שבת. וגם הבא אחר הנפלים צריך להתענות. וכל זמן שהבכור קטן, האב מתענה תחתיו.
בסעודת מצווה אם מותרים לאכול, תליא במנהג המקומות.
(ז)[עריכה]
בכור המתענה, אומר בתפילת המנחה "עננו". ואם הם כמה בכורים ומתפללין בצבור, לא ירד בכור לפני התיבה, כי אין לומר "עננו" בחזרת התפילה בקול, כיוון שהוא חודש ניסן.
(ח)[עריכה]
המהדרים אופין המצות של מצווה בערב פסח אחר חצות היום, שהוא זמן הקרבת קרבן פסח. וכיוון שאז הוא אחר זמן איסור חמץ, טוב שיבטל בפירוש את הפירורים, ויאמר בלשון שהוא מבין עניין זה: "כל פירורים שיפלו בשעת לישה ועריכה, וכן הבצק שידבק בכלים, אני מבטל ומפקיר אותם".
(ט)[עריכה]
והמים שרוחצין בהם את הכלים, צריכין לשופכן במקום מדרון, ושלא יהיה רצפת אבנים, כדי שייבלעו מהרה בקרקע. שאם ישפכן שלא במקום מדרון, או אפילו במקום מדרון והוא רצפת אבנים, יש לחוש שמא יתקבצו במקום אחד ויחמיצו קודם שייבלעו בקרקע, ונמצא שיהיה חמץ ברשותו.


סימן קודם – לתוכן העניינים – סימן הבא
קיד. דין מכירת חמץ, ובו י"ג סעיפים
תוכן עניינים
1 (א)
2 (ב)
3 (ג)
4 (ד)
5 (ה)
6 (ו)
7 (ז)
8 (ח)
9 (ט)
10 (י)
11 (יא)
12 (יב)
13 (יג)
14 נוסח שטר מכירת חמץ
(א)[עריכה]
ישראל שהיה לו חמץ שלו ברשותו בפסח, עובר בכל רגע ורגע על בל ייראה ובל יימצא. והחמץ אסור בהנאה לעולם, ואפילו ביטלו קודם פסח. ולכן מי שיש לו הרבה חמץ שאינו יכול לבערו מן העולם, צריך למוכרו לגוי קודם הפסח בשעה שהוא עדיין מותר בהנאה.
ולא יהא עניין מכירת חמץ אצל האדם כמו מצוַת אנשים מלומדה, אלא צריך שיגמור בדעתו שהוא מוכרו באמת לגוי מכירה גמורה וחלוטה. ולא ימכור ביוקר מן המחיר הראוי. ולאחר הפסח יבקש מאת הגוי שישלם לו את החוב. וכאשר ישיבהו שאין לו כסף, יבקש ממנו שיחזור וימכור לו את החמץ (עם החדר) בעד כך וכך. ולא יהא הדבר כחוכא בעלמא, אלא כדרך הסוחרים ממש.
(ב)[עריכה]
החמץ שהוא מוכר לגוי, צריך שלא יהא בביתו של ישראל. ואם הגוי לוקח את החמץ לתוך ביתו, מה טוב. ואם אי אפשר שייקחהו לביתו, צריך להשכיר לו את החדר שהחמץ מונח בו.
וצריך לכתוב בשטר שם הקונה, ובכמה השכיר לו את החדר, ושאגב קרקע הקנה לו את החמץ המונח שם. ויפרוט את כל החמץ בכמה מכר לו. אבל אינו צריך לפרוט סכום המידות, ויוכל לכתוב רק בעד כמה כל מידה עד למדידה (עיין פרי מגדים).
וכל מה שכתוב בשטר, ידבר עם הקונה גם בעל פה. ויקבל ממנו ערבון (דמי קדימה, דראנגאבע), ושאר המעות יזקוף עליו במִלוֶה. ויהא הכל כתוב בשטר. וגם ימסור לו את המפתח מן החדר.
חמץ שהוא בתוך כלי הצריך טבילה (כשלוקחו מגוי), לא ימכרנו עם הכלי, כי לאחר הפסח כשיחזור ויקנהו מן הגוי, יצטרך טבילה מחדש.
(ג)[עריכה]
לאחר שמכר לו את החמץ, אם ירא פן יקלקל שָם הקונה, יכול גם הוא לתלות שם מסגרת לשמירה. או אם הקונה רוצה להפקיד אצל הישראל את המפתח, רשאי. אבל אסור שיניח הישראל חותם על החמץ (עיין פרי מגדים).
(ד)[עריכה]
אם אינו יכול להשכיר לו כל החדר, מפני שהוא צריך גם כן להשתמש בו, יעשה מחיצה לפני החמץ, וישכיר לו את המקום שעד המחיצה, ויכתוב כן בתוך השטר. גם יכתוב שיש להקונה דריסת הרגל ללכת כרצונו אל המקום ההוא. וגם שאם ירצה הגוי הזה הקונה למכור את החמץ לגוי אחר בתוך הפסח, או לישראל באסרו חג דפסח, יש לכולם דריסת הרגל ללכת שמה.
וכן אם משכיר או מוכר לגוי חדר שצריכין ללכת שמה דרך רשותו של המוכר, צריך לכתוב כן בשטר, שיש לגוי הקונה ולכל הקונים שיבואו שמה דריסת הרגל ללכת שמה.
(ה)[עריכה]
אם הבית הוא אצל הישראל רק בשכירות מישראל אחר, אזי אינו יכול להשכירו לגוי לבית דירה בלי רשות המשכיר. לכן יתנה בפירוש עם הגוי שאינו משכירו לו לדור בו, רק להחזיק בו כליו ומטלטליו. אבל לא ישכירו בפירוש להחזיק בו את החמץ, רק סתם להחזיק בו כליו ומטלטליו כרצונו. ומכל מקום, אם המשכיר בעיר, יקח ממנו רשות להשכירו.
וכן מי שנוסע לדרך קודם פסח, ואשתו תמכור את החמץ, יתן לה רשות בפירוש שתשכיר את החדר.
(ו)[עריכה]
אסור לעשות תנאי עם הגוי שלאחר הפסח מחוייב הגוי למוכרו לו, או שהישראל מחוייב לחזור ולקנותו ממנו. אבל יכול להבטיחו שיחזור לקנותו ממנו ושיתן לו ריווח.
(ז)[עריכה]
אסור למכור את החמץ למומר או למומרת, ולא לבן מומרת, אף על פי שילדתו מגוי לאחר שהמירה, כי לעניין זה דינם כמו ישראל, והוא חמצו של ישראל שעבר עליו הפסח דאסור בהנאה.
(ח)[עריכה]
מי שיש לו חמץ במקום אחר, או בדרך בעגלות או בספינה, יכול למוכרו גם כן אגב קרקע שבמקומו. ומכל מקום יפקירו גם כן בפני בית דין או שלושה אנשים.
ואם הובא לו החמץ בפסח, הגוי הקונה הוא ישלם שכר העגלה ויתר ההוצאות.
ואם הובא לו חמץ אשר שלח לו גוי סחורה, והוא לא ביקשהּ ולא ידע, יקבלהּ גם כן הגוי, וישלם מה שמגיע להמביא, והישראל לא יתעסק בה כלל, ואדרבה, יפקירה גם כן בפני בית דין או בפני שלושה אנשים.
(ט)[עריכה]
מי שיש לו ריחיים, והטוחנים נותנים מכס תבואה מחומצת, צריך למכור או להשכיר את הריחיים קודם פסח לגוי.
(י)[עריכה]
בעניין מכירת בהמות שיאכילם הגוי חמץ, יש מחלוקת בין הגדולים ז"ל. ומי שאפשר לו להיזהר, טוב לו. ואם אי אפשר לו, יעשה על פי הוראת חכם.
(יא)[עריכה]
מותר להלוות לישראל ככר חמץ קודם הפסח שיחזיר לו לאחר הפסח. ויש מקומות שנוהגין בזה איסור.
(יב)[עריכה]
אם חמצו של ישראל הוא ברשות גוי, או בהיפוך, חמצו של גוי ברשות ישראל, יעשה שאלה היאך יתנהג בו, כי יש בזה הרבה חילוקי דינים.
(יג)[עריכה]
צריכין ליזהר שלא ליהנות לאחר הפסח מחמצו של ישראל שהוא חשוד שלא מכרו כדת.
נוסח שטר מכירת חמץ[עריכה]
אנכי החתום למטה מכרתי להערל (פלוני) את כל השפירטוס שיש לי במרתף (קעללער) בדירה שאני דר בה. והמרתף הוא בתוך החצר מצד צפון, השני מצד מזרח. כל השפירטוס שיש לי שם, הן בחביתין בינוניות, הן בחביתין גדולות (קיפעס), הכל מכרתי להנ"ל עם הכלים בעד ר"ך זהובימ אעס"וו. וגם אראק שיש לי שם בצלוחית גדולה לערך שבע מידות, מכרתי לו בעד ה' זהובים אעס"וו בלי הכלים. וגם שליוואוויטץ (שאינו נקי) שיש לי שם בחבית קטנה (אנטיל) מכרתי לו בעד י"ב זהובים אעס"וו וחמשים צ"ל עם הכלי.
וגם מכרתי לו שש חביות ריקנות שהיה בהם שפירטוס. ושתי חביות גדולות (קיפעס) בחשוקי ברזל גם כן ריקנות משפירטוס שיש לי שם, כולם מכרתי לו בעד ח' זהובים וחמשים צ"ל אעס"וו.
גם חמשה שקים קמח חיטים שיש לי בתוך החדר הנקרא שפייז (מזווה) השייך להדירה שאני דר בה, מכרתי להנ"ל עם השקים בעד ל"ט זהובים אעס"וו. וגם כל הכלים מחמץ שיש לי שם, דהיינו עריבות ותיבות מקמח, מכרתי לו בעד ד' זהובים וחמישים צ"ל אעס"וו. גם גריסי שעורים (גערשטל) בשק קטן שיש לי שם, מכרתי לו בעד א' זהוב וחמישים צ"ל אעס"וו עם השק.
וקיבלתי מאיתו עירבון (דראנגאבע, דמי קדימה) י' זהובים אעס"וו, והמותר זקפתי עליו במִלוֶה. וזמן הפרעון לא יאוחר מן עשרה ימים מיום דלמטה.
והשכרתי להקונה הנ"ל את המרתף הנ"ל ואת החדר הנ"ל מעכשיו עד עשרה ימים מיום דלמטה, בעד ד' זהובים אעס"וו. וקיבלתי עירבון ג' זהובים אעס"וו, והמותר זקפתי עליו במִלוֶה, שישלם לי לא יאוחר מעשרה ימים מיום דלמטה. ואגב קרקע המושכר לו, דהיינו המרתף והחדר הנ"ל, הקניתי לו כל המטלטלין הנ"ל.
ואני מודה בהודאה גמורה שהשכרתי לו המרתף והחדר הנ"ל והקניתי לו כל המטלטלין הנ"ל, בכל מיני קניינים המועילים באיזה מהם שיהיה הקניין חל על פי דין תורה הקדושה ועל פי נימוסי הקיסר ירום הודו והמדינה, בלי שום טענה ומענה. ורשות בידו לעשות בכל הנ"ל ככל חפצו ורצונו, למכור וליתן במתנה ולהשכיר, בלי שום מוחה. וכן יש רשות בידו ליקח מיד כל הנ"ל לביתו.
ואף אם ישאיר אותם כאשר המה שמה, מעתה הכל הוא באחריותו של הקונה, ואין עלי שום אחריות ואפילו אחריות אונס. ונתתי לו דריסת הרגל דרך חצרי ודרך ביתי לילך להמרתף ולהחדר הנ"ל המושכרים לו. וכן אם ירצה בתוך משך ימי השכירות למכור מהמטלטלין לאיש אחר, לכל הבאים מדעתו, לכולם יש להם דריסת הרגל. גם מסרתי לו את המפתחות מן המרתף ומן החדר הנ"ל.
נעשה בכל אופן היותר מועיל על פי דין תורה הקדושה, ועל פי נימוסי הקיר"ה והמדינה,
אונגוואר י"ד ניסן תרל"ד:                         ראובן בר' שמעון איזראעלאוויטש:


סימן קודם – לתוכן העניינים – סימן הבא
קטו. דיני ערב פסח שחל להיות בשבת, ובו ו' סעיפים
תוכן עניינים
1 (א)
2 (ב)
3 (ג)
4 (ד)
5 (ה)
6 (ו)
(א)[עריכה]
ערב פסח שחל להיות בשבת בודקין את החמץ בליל י"ג, דהיינו בלילה השייך ליום ו'. ואחר הבדיקה מבטלו ואומר: "כל חמירא" וכו', כמו בפעם אחרת. וביום ו' שורפו גם כן בזמן שהוא שורפו בכל ערב פסח, אבל אינו צריך לומר "כל חמירא", אלא בשבת לאחר האכילה מבטלו ואומר "כל חמירא" וכו':
(ב)[עריכה]
הבכורים מתענין ביום ה'. ואם קשה לו להתענות עד לאחר בדיקת חמץ, יכול לטעום איזה דבר מועט קודם הבדיקה, או יעשה שליח לבדוק:
(ג)[עריכה]
אין מבשלים לשבת זה תבשילי קמחין וגריסין שיכולין להתדבק בקדרות, ואסור להדיחן. על כן יבשל רק מאכלים שאינם מתדבקים. ואחר האכילה מנער היטב את המפה, ומצניע אותה עם כל כלי החמץ בחדר שאינו רגיל ללכת שמה בפסח. ואם נשאר לו מעט פת, יתננו לגוי, רק יזהר מאיסור הוצאה (עיין לעיל סימן פב סעיף ט). ומכבדין את הבית על ידי גוי, או בדבר מותר (עיין לעיל סימן פ סעיף ע"ג):
(ד)[עריכה]
בבוקר מתפללין בהשכמה, שלא לאחר הזמן שמותרין באכילת חמץ. ונכון לחלק סעודתו לשתים, דהיינו שיברך ברכת המזון, ומפסיק מעט בהליכה ובדברי תורה או בטיול, וחוזר ונוטל ידיו ואוכל קצת ומברך שנית ברכת המזון, כדי לקיים מצות סעודה שלישית:
(ה)[עריכה]
נוהגין להפטיר במלאכי "וערבה" וגו', לפי שכתוב שם: "הביאו המעשר אל בית האוצר" וגו' (מלאכי ג י), והוא מענינא, כי (לפי יש אומרים) היה זמן הביעור בערב פסח של שנה הרביעית שבשמיטה, ובערב פסח של שנה שביעית שבשמיטה, שכל המעשרות שהפריש כל ג' שנים מתבואתו והיו מונחים בביתו, מחוייבים אז ליתנם להלוי:
(ו)[עריכה]
בערב שבת יזהר כל אדם במאוד מאוד לשאול אם הפרישו חלה מן החלות שאפו לכבוד שבת, כי אם לא הפרישו חלה ונזכרו בשבת, יש בזה מבוכה גדולה מה לעשות, כי אסור להפריש חלה בשבת, וגם אסור להשהותן. ודעת המגן אברהם שצריך ליתן כל החלות לגוי במתנה גמורה קודם שעה שנאסרין בהנאה, ויש חולקין וכתבו תקנות אחרות, וכולן דחוקות, ועל כן צריכין ליזהר בדבר:


<< | קיצור שולחן ערוך · סימן קטז | במהדורה המנוקדת | >>
דיני הגעלה
ובו י"ח סעיפים:
א | ב | ג | ד | ה | ו | ז | ח | ט | י | יא | יב | יג | יד | טו | טז | יז | יח
(א)[עריכה]
כל כלי חרס שנשתמש בו חמץ, לא מהני לה לא הגעלה ולא לבון. אבל התנורים והכירות הבנויים מאבנים ולבנים, מהני להו לבון (ועין לעיל סימן קי סעיף א וסעיף ב). בתנורים שהם בבית החרף, נוהגין דלא מהני להו הכשר. וכשרוצים להעמיד על התנור איזה קדרה בפסח, צריכין להניח תחלה טס של ברזל ועליה מעמידין הקדרה, וזה מהני גם בתנור העשוי מחרסים (קאכלען).
(ב)[עריכה]
כלי עץ וכלי מתכות וכלי אבן וכלי עצם מהני להו הגעלה. אך אם הוא דבר שמתקלקל ברותחין, כגון כלים המדבקים בדבק (ליים), ואפלו אם רק הקתא מדבקת באיזה דבק, לא מהני ליה הגעלה, משום דחישינן שמא לא יגעילו יפה.
(ג)[עריכה]
קדם שמגעיל את הכלי, צריך לנקותו היטב מן החלודה (ראסט) וכדומה, שיהא נקי לגמרי. אבל מראות (כתמים - פלעקן) אין בהם קפידא. ואם יש גומות בכלי, צריך לנקרן היטב. ואם הוא כלי מתכת, ישים על הגמות גחלים ללבן שם, ואחר כך יגעילו. ואם אי אפשר לנקות היטב הגמות והסדקים, וגם אי אפשר ללבן שם, אין לו תקנה. ולכן בסכינים עם קתות, צריכין לדקדק היטב אם מועילה להן הגעלה. ומצוה מן המבחר למי שאפשר לו, שיקנה לו סכינים חדשים לפסח.
(ד)[עריכה]
כלים שמשתמשין בהם על ידי האור בלי מים, צריכין לבון. ולכן האגנות והמחבתות שאופין בהן חמץ, צריכין לבון. והלבון צריך להית לכתחלה לבון חזק, עד שיהיו ניצוצות נתזין ממנו. והמרדה (שויפעל) של עץ אין לה תקנה.
(ה)[עריכה]
כלי שיש בו טלאי, אם הוא בענין שיש לחוש שמא יש תחת הטלאי משהו חמץ בעין, אזי צריך מקדם ללבן אותו מקום, עד שידע בברור, שאם היה שם משהו חמץ היה נשרף, ואחר כך יגעילו. ואם אין חשש שיהא שם חמץ בעין, אזי אם היה הטלאי נעשה קדם שהשתמשו בו חמץ, יכול להגעילו כמו שהוא, דכמו שבלע את החמץ, כך יפלטנו בהגעלה. אבל אם נשתמש תחלה בכלי חמץ, ואחר כך שמו את הטלאי, אזי לא מהני לה ההגעלה למקום שתחת הטלאי, אלא צריך לתן גם כן קדם ההגעלה גחלים על הטלאי ללבן את המקום ההוא. ואם הטלאי נתחבר בהתכת בדיל או כסף וכדומה, יכול להגעילו כמו שהוא, כי בליעת החמץ נשרפה אז בהתכה.
(ו)[עריכה]
מדוכה במקום שדרכו לדוך בו דברים חריפים עם חמץ ביחד, צריכה לבון קל, דהינו שממלאין אותה גחלים בוערות שתרתח כל כך עד שהקש נשרף עליו מבחוץ. ובמקום שאין דרכו לדוך בה רק פלפלין וכדומה, סגי בהגעלה.
(ז)[עריכה]
כלים שהחזיק בהם יין-שרף לקיום, אין טעם וריח יין-השרף נפלט על ידי הגעלה, רק אם בשל אותן היטב במים עם אפר עד שנסתלק מהם הריח לגמרי, מועילה להם אחר כך הגעלה.
(ח)[עריכה]
הגעלת החבית יעשה בדרך זה, ילבן אבנים וישימן בה, ויערה עליהן מים רותחין מכלי ראשון, ויגלגל את החבית כדי שתגיע ההגעלה לכל מקום. וחביות שלנו שהן עשויות מכמה דפים מחברים בחשוקים, אם עמד בהם חמץ, כגון יין-שרף או שהחזיק בהן קמח, לא מהני להו הגעלה.
(ט)[עריכה]
כל דבר שצריך הגעלה, לא מהני ליה קלפה, אלא דוקא הגעלה.
(י)[עריכה]
כל כלי שאי אפשר לנקותו היטב, כגון הנפה, וכיס של ריחים, וכן סלים שמשתמשים בהם חמץ, וכן מגררת (ריב אייזען), וכן כלי שפיו צר ואי אפשר לשפשפו מבפנים, או שיש לו קנים, לא מהני לה הגעלה.
==(יא)== התבות שמצניעים בהם מאכלים כל השנה, ולפעמים נשפך שם מרק מן הקדרות, צריכין הכשר קל, דהינו שמערין עליהן רותחין. ודוקא מתוך הכלי שהרתיחו בו את המים. ולא יזרוק את המים, אלא ישפכם עליהן בקלוח. והשלחנות, נוהגין גם כן ללבן אבנים, ומניחין על השלחן, ושופכין עליהם רותחין, ומוליכין את האבנים ממקום למקום, באפן שיהיו מים רותחים על פני כלו. וצריכין לשפשפן מקדם, ואחר מעת-לעת יכשירום. ומכל מקום יש נוהגין שלא להשתמש גם אחר ההכשר בשלחנות ובתבות, אלא בפריסת מפה או דבר אחר.
(יב)[עריכה]
ידות הכלים צריכות גם כן הכשר. ומכל מקום אם אין היד נכנסת לתוך היורה, יכול להכשיר את היד בשפיכת רותחין עליה.
(יג)[עריכה]
כל כלי שתיה וכלי המדות צריכין גם כן הגעלה. וכלי זכוכית, נוהגין במדינות אלו דלא מהני להו הגעלה, וכן כלי מתכת שהן מתכין מבפנים בהתוך זכוכית (שמעלץ) אין להם תקנה בהגעלה, אבל סגי להו בלבון קל, כמו מדוכה בס"ו (עיין חתם סופר יורה דעה סימן קי"ג).
(יד)[עריכה]
אין מגעילין אלא במים, ולא יהא בהם שום תערבת, אפלו אפר וכדומה. אם הגעיל הרבה ביורה עד שנעכרו המים כעין ציר, אין מגעילין עוד בהם.
(טו)[עריכה]
אם מגעיל על ידי צבת, שמחזיק בה את הכלי, צריך לרפות את הכלי ולחזור ולתפסו. דאם לא כן, הרי לא באו מימי ההגעלה במקום הצבת. וטוב יותר לשים את הכלי במחרוזה [שבכה] (נעטץ) או בתוך סל. ולא יניח כלים הרבה בפעם אחת לתוך הכלי שהוא מגעיל בו, כדי שלא יגעו זה בזה. דאם כן, במקום נגיעתן אינן נגעלין.
(טז)[עריכה]
אין להגעיל אלא כלי שאינו בן-יומו, דהינו שכבר עבר מעת-לעת, משעה שבשלו בו חמץ. וכן היורה שמגעילין בה לא תהא בת-יומה. וישגיח שבכל פעם שהוא נותן את הכלי לתוך היורה, יעלו המים רתיחות. ואם צריך להגעיל את היורה, אזי כשהמים מעלין רתיחות, תהא היורה מלאה, ויזרוק בה אבנים מלבנות, כדי שישטפו המים הרותחין על שפתה. ואין להגעיל [בערב פסח] רק עד חצות היום.
(יז)[עריכה]
נוהגין שאחר ההגעלה שוטפים את הכלים במים קרים.
(יח)[עריכה]
אם אפשר יש להגעיל בפני בעל תורה הבקי בדיני הגעלה.


<< | קיצור שולחן ערוך · סימן קיז | במהדורה המנוקדת | >>
קצת דינים מלוקטים לפסח
ובו י"ג סעיפים:
א | ב | ג | ד | ה | ו | ז | ח | ט | י | יא | יב | יג
(א)[עריכה]
אם נמצאה איזו תערובת חמץ בערב פסח עד הלילה, הרי הוא כמו שאר איסורין שבטלים בששים. ולכן אם נמצא גרעין בעוף ובתבשיל, זורקו, והשאר מותר לאכול אפילו בפסח. אבל בתוך הפסח, חמץ אוסר אפילו במשהו, גם בהנאה. ובכל מקום שנמצא איזה גרעין מחמשת מיני דגן או משהו חמץ, צריכין לעשות שאלה.
(ב)[עריכה]
באר מים שנמצאו בה גרעיני תבואה, אין להסתפק מהמים האלו אלא בדוחק גדול, כגון שאין מים אחרים בנמצא. ואם נמצאה בה חתיכת פת, אסור אפילו אין מים אחרים, וגם סינון לא מהני.
(ג)[עריכה]
נוהגין שלא להבהב את העופות בקש שעם השיבולים, כי חיישינן שמא יש בהן גרעין מחמץ. ולכן מהבהבין בעשבים, או חותכין את השיבולים מן הקש. ובדיעבד מותר. ויזהרו ליטול את הזפק מן העוף קודם שמהבהבין אותו.
(ד)[עריכה]
כל מיני קטניות אסורים, וכן כל פירות יבשים אסורין, אלא אם כן נודע שנתייבשו בהכשר על גבי קנים, או בתנור שהוכשר לשם פסח (עיין לעיל סימן ק"י סעיף א' וסעיף ב'). אפילו תאנים יבשים וצימוקים, בין גדולים בין קטנים, אסורין, וכן קליפות פאמעראנצען [תפוחי זהב]. ומכל מקום המשקה שעושין מן הצימוקין, נוהגין היתר לשתותו.
נוהגין שלא ליתן לתוך התבשיל נעגליך [ציפורן] וזאפערן [כרכום] מפני שיש בהם חשש חימוץ, ואפילו זאפערין הגדלה במדינתנו בגינות אסורין משום לא פלוג. ושאר בשמים שאין בם חשש חימוץ, וכן המלח, קודם שנותנים אותם לתבשיל צריכים לבדקם אם אין איזה גרעין תבואה מעורב בהם.
(ה)[עריכה]
דבש אין אוכלין אלא מה שלא נתרסק, או שנתרסק על ידי ישראל לשם פסח.
(ו)[עריכה]
בשעת הדחק, כגון לצורך חולה או זקן, מותרין לאפות מצות עם מי ביצים או שאר מי פירות, כגון חלב או יין וכדומה, והיא נקראת מצה עשירה, ובלבד שיזהרו שלא יתערב בהם אפילו מעט מים. אבל בשני הלילות הראשונים צריכין לאכול מצה ממש, ואין יוצאין במצה עשירה. ושלא לצורך גדול אסור לאפות מצה עשירה אפילו קודם פסח לשם פסח.
(ז)[עריכה]
הנותן תבואה או מורסן לפני עופות, יזהר לתיתם במקום יבש, שלא יתלחלחו. אבל לבהמה אסור ליתן מורסן, כי יתלחלח מן הרוק. וגם אם נותן לה תבואה, יזהר לתת לה מעט מעט, שלא תשאיר מלוחלחים. ואם השאירה, יבערם מיד.
(ח)[עריכה]
בערב פסח משעה שהחמץ נאסר בהנאה, וכן בכל ימי הפסח, אסור ליהנות אפילו מחמצו של אינו יהודי. ולכן אסור לישראל להוליך או לשמור חמצו של אינו יהודי. ומכל-שכן דאסור לקנות חמץ בשביל אינו יהודי, ואפלו במעותיו של אינו יהודי.
(ט)[עריכה]
וכן אסור להשכיר אז לאינו יהודי בהמה שתביא לו חמץ, או חדר לשום בו חמץ, מפני שאסור להשתכר באיסורי הנאה, אבל מותר להשכיר לו בהמה לשבוע של פסח – חוץ משבת ויום-טוב – בסתם, שאין האינו יהודי מפרש לו שהוא צריך אותה להביא חמץ, אף-על-פי שהוא יודע שהאינו יהודי יוליך עליה חמץ אין בכך כלום, דכיון שאף אם לא יוליך עליה כלום יצטרך לפרוע לישראל כל שכרו משלם, אין הישראל משתכר כלום מהחמץ. וכן מותר להשכיר לו חדר שידור בו בפסח, אף על פי שיודע שיכניס לתוכו חמץ, מכל מקום הישראל אינו נוטל ממנו שכר הכנסת החמץ, אלא שכר הדירה, שאף אם לא יכניס לשם חמץ לא ינכה משכרו.
(י)[עריכה]
אסור למסור אפילו זמן הרבה קדם פסח בהמתו לאינו יהודי, כשיודע שיאכילנה חמץ בפסח.
(יא)[עריכה]
מותר לומר למשרתו אינו יהודי, אפלו בשעה שהחמץ אסור בהנאה: הילך מעות וקנה לך מזונות ואכול, אף על פי שהוא יודע שיקנה חמץ. ובשעת הדחק מותר גם כן לומר לו: צא ואכול אצל אינו יהודי ואני אפרע לו, או לומר לאינו יהודי אחר: תן למשרתי לאכול ואני אשלם לך; אבל אסור להקדים לו את המעות בשביל מה שיתן למשרתו.
(יב)[עריכה]
וכן מי שהוא צריך להאכיל לתינוק חמץ, ישאהו אל האינו יהודי ויאכילהו האינו יהודי חמץ ויפרע לו הישראל אחר כך; אבל הישראל לא יאכילהו חמץ. ואם התינוק מסוכן, פשיטא דהכל מותר, כמו שכתבתי סימן צב ולקמן סימן קצב.
(יג)[עריכה]
לשתות חלב מבהמת אינו יהודי האוכלת חמץ בפסח, יש אוסרין ויש מתירין. ושומר נפשו יחמיר, ובפרט במקום שנהגו לאסור חלילה להתיר.


<< | קיצור שולחן ערוך · סימן קיח | במהדורה המנוקדת | >>
דיני הכנת הסדר
ובו ובו י"א סעיפים:
(א)[עריכה]
יהדר אחר יין יפה למצוַת ארבע כוסות. ואם יש בנמצא יין אדום יפה כמו הלבן, וגם הוא כשר כמו הלבן, מצווה בו יותר מבלבן, שנאמר: "אל תרא יין כי יתאדם" (משלי כג, לא), משמע שחשיבותו של יין הוא כשהוא אדום. ועוד, לפי שיש בו זכר לדם, שהיה פרעה שוחט ילדי בני ישראל.
ובמדינות שהאומות טפשים וסכלים להעליל עלילות שקרים, נמנעו מליקח יין אדום לפסח.
(ב)[עריכה]
לצורך טיבול הראשון שהוא כרפס, נוהגין הרבה ליקח פעטרעזעל (פטרוזיליה). וטוב יותר לקחת צעללער (סלרי), שיש לו טעם טוב כשהוא חי. והמובחר הוא לקחת צנון.
(ג)[עריכה]
לצורך מרור נוהגין ליקח תמכא (חזרת, חריין). וכיוון שהוא חריף מאוד, יכולין לפררו בריבאייזען (מגרדת), רק שייזהרו שלא יפוג לגמרי. ויש לפררו כשבאין מבית הכנסת (ועיין לעיל סימן צ"ח ס"ג שצריכין לפררו על ידי שינוי).
ובשבת אסורין לפררו, אלא שצריכין לפררו קודם הלילה, ויכסהו עד הלילה.
אבל יותר טוב לקחת חזרת, שהיא סעלאט (חסה), ונוח לאוכלה. ונקראת מרור, לפי שכששוהה בקרקע נעשה הקלח מר.
ויוצאין גם בלענה הנקרא ווערמוטה. (עולשין וחרחבינא אינם שכיחים במדינותינו).
כל המינים שיוצאין בהם, מצטרפין זה עם זה לכזית. ויוצאין בין בעלין בין בקלחין, אבל לא בשרשים, דהיינו שרשים הקטנים המתפצלים לכאן ולכאן. אבל השורש הגדול שבו גדלים העלים, אף שהוא טמון בקרקע, הרי הוא בכלל קלח. ומכל מקום, טוב יותר ליטול העלים והקלח היוצא חוץ לקרקע, כי יש אומרים שמה שהוא בקרקע נקרא שורש.
העלים אין יוצאין בהם אלא אם כן הם לחים, אבל הקלחים יוצאין בהן בין לחים בין יבשים, אך לא במבושלין או כבושין.
(ד)[עריכה]
החרוסת צריך שיהיה עב, זכר לטיט. ובשעה שהוא צריך לטבל את המרור, ישפוך לתוכו יין או חומץ, שיהיה רך, זכר לדם (או לטיט), וגם שיהא ראוי לטבל בו.
יש לעשות את החרוסת מפירות שנמשלה בהם כנסת ישראל, כגון תאנים, שנאמר: "התאנה חנטה פגיה", ואגוזים, שנאמר: "אל גנת אגוז", ותמרים, שנאמר: "אעלה בתמר", ורמונים, שנאמר: "כפלח הרמון", ותפוחים, זכר למה שכתוב: "תחת התפוח עוררתיך", שהיו הנשים יולדות שם בניהן בלא עצב, ושקדים, על שם ששקד הקדוש ברוך הוא על הקץ לעשות.
וצריך ליתן בתוכו תבלין הדומה לתבן, כגון קינמון וזנגביל שאינן נידכין הדק היטב ויש בהן חוטים, כמו תבן; זכר לתבן שהיו מגבלין בתוך הטיט.
בשבת לא ישפוך את היין או החומץ לתוך החרוסת, כי צריך לעשות בשינוי, ויתן את החרוסת לתוך היין והחומץ.
ואת מי המלח (אפילו כשלא חל יום טוב בשבת) יעשה מערב יום טוב. ואם עושהו ביום טוב, צריך לעשותו בשינוי, שייתן תחלה את המים ואחר כך את המלח.
(ה)[עריכה]
משחרב בית המקדש, תיקנו חכמים שיהיו על השולחן בשעת אמירת ההגדה שני מיני תבשילין, אחד זכר לקרבן פסח, ואחד זכר לקרבן חגיגה, שהיו מקריבין בזמן שבית המקדש היה קיים.
ונהגו שאחד מן התבשילין יהיה בשר, ויהיה מפרק הנקרא זרוע, לזכר שגאלם הקדוש ברוך הוא בזרוע נטויה, ויהיה נצלה על הגחלים, זכר לפסח שהיה צלי אש.
והשני יהיה ביצה, משום דביצה בלשון ארמי ביעא, כלומר דבעי רחמנא למיפרק יתנא בדרעא מרממא. ועושין הביצה בין צלויה בין מבושלת.
וצריך לצלותן ולבשלן מערב יום טוב בעוד יום. ואם שכח, או שהיה [ערב החג] שבת, יצלה ויבשל אותם בלילה, אבל צריך לאוכלן ביום טוב ראשון. וכן בליל שני (לבני חו"ל), יצלם ויבשלם ויאכלם ביום טוב שני, כי אין מבשלין מיום טוב לחבירו, ולא מיום טוב לחול.
ולפי שאין אוכלין בשר צלי בשתי לילות אלו, על כן צריך לאכול את הזרוע דווקא ביום. ואף כשצולין אותן בערב יום טוב, אין לזרקן אחר כך, אלא יתנם ביום טוב שני תוך המאכל שמבשלין ויאכלם.
(ו)[עריכה]
יכין מושבו מבעוד יום במצעות נאות כפי יכולתו, ובאופן שיוכל להטות ולהסב בשמאלו. ואפילו הוא איטר, יסב בשמאל של כל אדם. גם את הקערה יכין מבעוד יום, כדי שמיד בבואו מבית הכנסת יוכל לעשות את הסדר בלי עיכוב.
(ז)[עריכה]
אף על פי שבכל השנה טוב למעט בכלים נאים, זכר לחורבן, מכל מקום בליל הפסח טוב להרבות בכלים נאים כפי כוחו. ואפילו הכלים שאין צריכין לסעודה, יסדרם יפה על השולחן לנוי, זכר לחירות.
(ח)[עריכה]
.
סדר הקערה כך הוא: מניח שלוש מצות על הקערה, ופורס עליהם מפה נאה, ועליה מניח את הזרוע נגד הימין שלו, ואת הביצה משמאל. המרור לברכה באמצע. חרוסת תחת הזרוע. כרפס תחת הביצה. ומרור לכריכה באמצע. כזה:














(ט)[עריכה]
הכוסות יהיו שלימות בלי שום פגימה, ומודחות יפה, ויחזיקו לכל הפחות רביעית.
(י)[עריכה]
מנהגינו ללבוש את הקיטל, ויכינו גם כן מבעוד יום. ומי שהוא אבֵל רחמנא ליצלן אינו לובשו, אבל בהסיבה חייב. רק אם לא נהג אבילות כלל קודם יום טוב, כגון שקבר מתו ביום טוב, נוהגין שאינו מיסב. והַלל אומר, כי ההלל הוא חיוב.
(יא)[עריכה]
בן אצל אביו, חייב בהסיבה. אבל תלמיד אצל רבו, אינו צריך.


<< | קיצור שולחן ערוך · סימן קיט | במהדורה המנוקדת | >>
סדר ליל פסח
ובו י"ב סעיפים:
(א)[עריכה]
אף על פי שבכל שבת ויום טוב יכולין לקדש ולאכול מבעוד יום, להוסיף מחול על הקודש, בפסח אינו כן, לפי שמצוַת אכילת מצה היא דווקא בלילה, כמו קרבן פסח, דכתיב ביה "ואכלו את הבשר בלילה הזה" (שמות יב ח). וכן מצוַת ארבע כוסות היא דווקא בלילה. וכיון שגם הכוס של קידוש הוא אחד מהארבע כוסות, לכן אין מקדשין עד שהוא ודאי לילה.
ילבוש את הקיטל ויתיישב על מושבו לעשות את הסדר. ומצווה לחלק לתינוקות שקדים ואגוזים וכדומה, כדי שיראו שינוי וישאלו, ועל ידי זה יתעוררו לשאול גם כן על מצה ומרור והסיבה.
והתינוק שהגיע לחינוך, דהיינו שהוא יודע מקדושת יום טוב ומבין מה שמספרים ביציאת מצרים, נותנים לו גם כן כוס שישתה ממנו.
נוהגין למזוג כוס אחד יותר מן המסובין, וקורין אותו כוס של אליהו הנביא. (ובימינו נוהגין כן רק בכוס רביעי).
(ב)[עריכה]
משרתו או אחד מבני ביתו ימזגו את הכוסות. וכן בכל פעם שמוזגין, ימזגו הם ולא הוא בעצמו, כדי להראות דרך חירות.
ויזהיר לבני ביתו שישתו מכל כוס לכל הפחות את הרוב בפעם אחת. ומכוס רביעי ישתו רביעית בפעם אחת. ויכוונו כולם למצוַת ארבע כוסות, וסיפור יציאת מצרים, ואכילת מצה ומרור, כי גם הנשים חייבות במצות אלו; רק בהסיבה אין נוהגות.
יעשה קידוש ככתוב בהגדה, וישתה בהסבת שמאל. וטוב אם אפשר לעשות כדעת הפוסקים לשתות כוס שלם בכל ארבע הכוסות.
(ג)[עריכה]
אחר כך ירחוץ ידיו ולא יברך עליהן, ומנגבן. וחותך מן הכרפס לעצמו וכל בני ביתו, לכל אחד פחות מכזית, וטובלין במי מלח, ומברכין "בורא פרי האדמה", ומכוונין לפטור בברכה זו גם את המרור, ואוכל גם כן בהסיבת שמאל.
אחר כך נוטל את המצה האמצעית וחולקה לשני חלקים, ומניח את החלק הגדול אצל מושבו לאפיקומן. ונוהגין לכורכו במפה, זכר למה שכתוב (שמות יב לד): "משארותם צרורות בשמלותם". ויש שמשימים אותו כך על שכמם, זכר ליציאת מצרים.
ולפי שהאפיקומן הוא במקום הפסח, לכן הוא חשוב, ויהיה החלק הגדול. והחלק הקטן מחזירו להקערה למקומו.
ומגלה קצת את המצות, ומגביה את הקערה, ואומרים "הא לחמא עניא די אכלו" וכו', עד "לשנה הבאה בני חורין". והאומרים "כהא לחמא עניא", לא יאמרו תיבת "די".
(ד)[עריכה]
אחר כך מוזגין כוס שני, והתינוק שואל "מה נשתנה". ואם אין תינוק, ישאל בן אחר, או בתו, או חברו, או אשתו.
ואחר כך אומרים "עבדים היינו" וכו'. והנכון לפרש לבני ביתו דברי ההגדה בלשון שמבינים. ואם גם בעצמו אינו מבין לשון הקודש, יאמר מתוך הגדה שהוא עם פירוש אשכנז (או שאר לשון), ולאחר כל פיסקא יאמר בלשון אשכנז. ומכל שכן המאמר "רבן גמליאל היה אומר" וכו', שצריכין להבין את הטעם של פסח מצה ומרור.
כשמגיע ל"והיא שעמדה" וכו', יכסה את המצות (שלא יראה הפת בושתו, שמניחין אותו ונוטלין את הכוס), ונוטלין את הכוסות בידיהם, ואומרים "והיא שעמדה" וכו' עד "מידם", וחוזר ומגלה את המצות.
וכשמגיע ל"מצה זו", נוטל את מחצית המצה שבקערה ומראה לבני ביתו ואומר "מצה זו" וכו'. וכן ב"מרור זה", מגביה את המרור. אבל כשאומר "פסח שהיו אבותינו אוכלים" וכו', לא יגביה את הזרוע שהוא זכר לפסח, שלא יהא נראה כאילו הקדישו לכך.
וכשמגיע ל"לפיכך", מכסה את המצות, ונוטל כל אחד את הכוס בידו ומגביהו עד שחותם "גאל ישראל", ומברכין על הכוס "בורא פרי הגפן", ושותין בהסיבת שמאל.
(ה)[עריכה]
אחר כך רוחצין ידיהם ומברכין "על נטילת ידים". ומברך "המוציא" על המצות. ולפי שביום טוב צריך לבצוע על שתי ככרות שלמות, ומצוַת אכילת מצה היא מן הפרוסה, שהמצה נקראת "לחם עוני" ודרכו של עני בפרוסה, על כן בשעה שהוא מברך "המוציא", אוחז שתי המצות השלמות בידיו והפרוסה ביניהן, ומברך "המוציא", ומניח את המצה התחתונה מידיו, ואוחז רק בעליונה וגם בפרוסה, ומברך "על אכילת מצה", ובוצע מן העליונה וגם מן הפרוסה, מכל אחד כזית, וכן הוא נותן לכל אחד מבני ביתו, ואוכל שניהם יחד בהסיבה שמאלית.
ואם קשה לו לאוכלם בפעם אחת, אוכל תחילה את הכזית המוציא, ואחר כך הכזית מן הפרוסה, רק שלא ישהה ביניהם כלל, ויאכל שתיהן בהסיבה.
ונוהגין במדינות אלו, שבלילי פסח אין טובלין את המצה במלח, לא של המוציא ולא של מצה.
(ו)[עריכה]
מי שאינו יכול ללעוס מצה, מותר לשרותה במים לרככה, ובלבד שלא תהא נמחה לגמרי. ומי שהוא זקן או חולה ואינו יכול לאוכלה שרויה במים, יכול לשרותה ביין או בשאר משקים.
כששורין את המצה לצאת בה, צריכין ליזהר שלא לשרותה מעת לעת, כי אז נחשבה כמבושל ואין יוצאין בה. גם צריכין ליזהר בשאר דברים שלא יפסיד דין לחם, עיין לעיל סימן מ"ח סעיף ז'.
(ז)[עריכה]
אחר כך נוטל כזית מרור, וכן הוא נותן לכל אחד מבני ביתו, וטובלו בחרוסת, ומנער את החרוסת מעליו, שלא יתבטל טעם המרור, ומברך "על אכילת מרור", ואוכלו בלא הסיבה.
אחר כך נוטל מן המצה התחתונה גם כן כזית, וגם כזית מרור, ונכון לטבלו גם כן בחרוסת ולנערו מעליו, ומניח את המרור תוך המצה ואומר: "כן עשה הלל" וכו', ואוכל בהסיבה.
שיעור כזית כתבנו ב"כללים" שהוא כמו חצי ביצה. אמנם יש אומרים שהוא קצת פחות מכשליש ביצה. וכיון דמרור בזמן הזה דרבנן, לכן מי שקשה עליו לאכול מרור, יכול לסמוך על דעה זאת, לאכול רק פחות קצת מכמו שליש ביצה, ויברך עליו (עיין ש"ע תניא).
ומי שהוא חולה, שאינו יכול לאכול מרור כלל, ילעוס על כל פנים קצת מהמינים שיוצאין בהם, או שאר עשב מר, עד שירגיש טעם מרירות בפיו, לזכר בעלמא בלא ברכה.
(ח)[עריכה]
אחר כך אוכלין הסעודה. ויש לאכול כל הסעודה בהסיבה. ונוהגין לאכול ביצים.
והחכם עיניו בראשו, שלא למלאות כריסו, למען יוכל לאכול את האפיקומן כמצוותו, ולא לאכילה גסה.
ואין אוכלין בשר צלי בשני הלילות, אפילו של עוף. ואפילו בישלוהו ואחר כך צלאוהו בקדירה, אין אוכלין.
יש נוהגין שלא לאכול בלילות אלו שום טיבול, חוץ משתי טיבולים של מצווה, כדי שיהא ניכר שאלו הם לשם מצווה.
לאחר גמר הסעודה, אוכלין אפיקומן, זכר לקרבן פסח שהיה נאכל בסוף הסעודה, שיהא גמר כל השביעה. ויש לאכול כשני זיתים, אחד זכר לפסח, ואחד זכר למצה שהיתה נאכלת עם הפסח; ועל כל פנים לא יפחות מכזית. ואוכלו בהסיבה.
ואחר האפיקומן אסור לאכול שום דבר.
אחר כך מוזגין כוס שלישי לברכת המזון. וצריך לדקדק בו אם הוא נקי משיורי כוסות, דהיינו אם אין בו שיורי יין ששרה בו מצה בשעת הסעודה. כי אם אינו נקי, צריך שטיפה והדחה (עיין לעיל סימן מ"ה ס"ד).
ומצווה להדר שיהיה לו מזומן. אבל לא ילכו מבית לבית לצורך מזומן, כי כל אחד צריך לברך ברכת המזון במקום שאכל.
ונוהגין שבעל הבית מברך בזימון, שנאמר "טוב עין הוא יבורך" (עיין לעיל סימן מ"ה סעיף ה'), והוא מקרי "טוב עין", שאמר "כל דכפין ייתי וייכול" וכו'.
ואחר כך מברכין על הכוס ושותין בהסיבה. ואסור לשתות בין כוס זה לכוס רביעי.
(ט)[עריכה]
אחר ברכת המזון מוזגין כוס רביעי. ונוהגין לפתוח את הדלת, לזכר שהוא ליל שימורים ואין מתייראין משום דבר. ובזכות האמונה יבוא משיח צדקנו, והקדוש ברוך הוא ישפוך חמתו על הגוים. ולכן אומרים "שפוך חמתך" וכו'.
ומתחילין "לא לנו" ואומרים כסדר. וכשמגיע ל"הודו", אם הם שלושה, אפילו עם אשתו ובניו שהגיעו לחינוך, יאמר "הודו" והשנים יענו, כמו שאומרים בציבור.
מן הכוס הרביעי, צריכין לשתות רביעית שלם, ומברכים אחריו ברכה אחרונה. ואחר כך גומרין כסדר ההגדה.
ואחר הארבע כוסות אסור לשתות שום משקה, רק מים.
אם אין שינה חוטפתו, יאמר אחר ההגדה "שיר השירים". ונוהגין שאין קורין קריאת שמע שעל המטה, רק פרשת "שמע" (עיין לעיל סימן ע"א סעיף ד') וברכת "המפיל", להורות שהוא ליל שימורים מן המזיקין ואין צריך שמירה.
(י)[עריכה]
מי שאינו שותה יין כל השנה מפני שמזיק לו, אף על פי כן צריך לדחוק את עצמו לשתות ארבע כוסות, כמו שאמרו רז"ל על רבי יהודה בר רבי אלעי שהיה שותה ארבע כוסות של פסח, והיה צריך לחגור צדעיו עד שבועות. ומכל מקום יכול למוזגו במים, או לשתות יין צימוקין (עיין לעיל סימן נ"ג סעיף ו' וסימן מ"ט סעיף ג'), או שישתה מעד (מי דבש) אם הוא חמר מדינה.
(יא)[עריכה]
אם נאבד האפיקומן, אם יש לו עוד מצה מאלו שנעשו לשם מצת מצווה, יאכל ממנה כזית. ואם לאו, יאכל ממצה אחרת כזית.
(יב)[עריכה]
מי ששכח לאכול את האפיקומן, אם נזכר קודם ברכת המזון, אף על פי שכבר נטל מים אחרונים, או שאמר "הב לן ונברך", אוכלו ואינו צריך לברך ברכת "המוציא". ואף על גב דאסח דעתיה מלאכול, לא חשיב היסח הדעת, כיוון שהוא מחויב לאכול, ואתכא דרחמנא קסמכינן. ומכל מקום יש לו ליטול ידיו, ולא יברך על נטילת ידים.
ואם לא נזכר עד לאחר ברכת המזון קודם שבירך "בורא פרי הגפן" על כוס שלישי, יטול ידיו, וגם כן לא יברך "על נטילת ידיים" (פמ"ג), ויברך ברכת המוציא, ויאכל כזית, ואחר כך יברך ברכת המזון, ויברך על כוס שלישי וישתה.
אבל אם לא נזכר עד לאחר שבירך "בורא פרי הגפן" על כוס שלישי, ישתה את הכוס. ואם רגיל בפעם אחרת לברך ברכת המזון בלא כוס, יטול ידיו ויאכל אפיקומן, ויברך ברכת המזון בלא כוס. אבל אם הוא נזהר לברך תמיד ברכת המזון על הכוס, ועתה לא יוכל לברך על הכוס, משום דהוי מוסיף על הכוסות, לכן לא יאכל אפיקומן, ויסמוך על המצה שאכל תחילה.
ראו גם:[עריכה]
הגדה של פסח


<< | קיצור שולחן ערוך · סימן קכ | במהדורה המנוקדת | >>
הלכות ספירת העומר וימי הספירה
ובו י"א סעיפים:
(א)[עריכה]
בליל שני של פסח, מתחילין לספור ספירת העומר. וסופרין מעומד.
המצווה היא לספור תיכף בהתחלת הלילה אחר צאת הכוכבים, ובדיעבד זמנה כל הלילה.
בבית הכנסת, בליל שבת ויום טוב, סופרין לאחר הקידוש, כדי להקדים קדושת היום. ובמוצאי שבת ויום טוב סופרין קודם הבדלה, כדי לאחר יציאת היום. וכשחל יום טוב האחרון במוצאי שבת, שאומרים קידוש והבדלה על כוס אחד, סופרין גם כן קודם, כדי לאחר את ההבדלה.
(ב)[עריכה]
מי ששכח כל הלילה ולא ספר, יספור ביום בלא ברכה; ובלילות שאחר כך יספור בברכה. ואם שכח גם כל היום, יספור אחר כך בכל הלילות בלא ברכה. ואם נסתפק לו אם ספר בלילה או לא, אף על פי שלא ספר ביום שלאחריו, מכל מקום יכול לספור שאר הלילות בברכה.
(ג)[עריכה]
השואל מחבירו בין השמשות או אחר כך: "כמה מונים היום?" יאמר לו: "אתמול היה כך וכך"; שאם יאמר לו כמה מונים היום, אינו רשאי לברך אחר כך על הספירה.
(ד)[עריכה]
לכתחילה קודם שיברך, צריך שידע על מה הוא מברך, דהיינו שידע כמה ימים הוא בספירה. ובדיעבד אם לא ידע, ופתח ובירך על דעת שיספור כמו שישמע מחברו, גם כן יצא. וכן אם בירך על דעת לספור ארבעה ימים, ולאחר שבירך נזכר שצריך לספור חמישה, סופר חמישה ואינו צריך לברך שנית.
וכן אם טעה בספירה, כגון שהיה צריך לומר שישה ימים ואמר חמישה ימים, אם נזכר מיד, סופר כראוי ואין צריך לברך שנית; אבל אם הפסיק קצת, צריך לברך שנית.
(ה)[עריכה]
בכל יום טוב, אם חל ליל ראשון בשבת, שאין אומרים אז מערבית, אזי בליל שני אומרים המערבית מליל ראשון; חוץ מפסח, שאפילו חל ליל ראשון בשבת, מכל מקום בליל שני אומרים מערבית ששייך לו, מפני שמדבר מקצירת העומר שהיה בליל זה.
(ו)[עריכה]
בימי הספירה מתו תלמידי רבי עקיבא בשלושים ושלושה יום. ולכן נוהגין בימים אלו קצת אבילות, שאין נושאין נשים[1] ואין מסתפרים. ויש חילוקי מנהגים במספר שלושים ושלושה ימים אלו.
יש מקומות נוהגין שחושבין אותן מיום ראשון דספירה, ולכן אוסרין עד ל"ג בעומר. אך כשחל ראש חודש אייר בשבת, דיש בו שתי קדושות, קדושת שבת וקדושת ראש חודש, אז מתירין לישא וכן להסתפר בערב שבת. וביום ל"ג בעומר, וכן משם ואילך, מתירין, מפני שביום ל"ג בעומר פסקו מלמות. ולכן מרבים בו קצת שמחה, ואין אומרים בו תחנון. ואף שגם בו ביום מתו קצת, אמרינן מקצת היום ככולו. ולכן אין להסתפר או לישא עד לאחר שהאיר היום, ולא מבערב. אך כשחל ל"ג בעומר ביום ראשון, מסתפרין בערב שבת שלפניו לכבוד השבת.
(ז)[עריכה]
ויש מקומות שמתירין עד ראש חודש אייר ועד בכלל, שהן שישה עשר יום, ונשארים שלושים ושלושה יום באיסור עד חג השבועות (ומסתפרין בערב החג). ומכל מקום ביום ל"ג בעומר בעצמו מתירין (וכשחל ביום ראשון מתירין בערב שבת, כמו שנתבאר לעיל).
ויש מקומות שמתירין עד ראש חודש אייר ולא עד בכלל, וביום א' דראש חודש מתחיל האיסור, ויום א' דהגבלה הוא יום השלושים ושלושה, ואמרינן בו מקצת היום ככולו, ומותרין לישא ולהסתפר בהן, וגם ביום ל"ג בעומר מותרין (וכמו שנתבאר לעיל). וצריכין לנהוג בכל קהילה מנהג אחד, ולא ישנו לעשות מקצתן כך ומקצתן כך.
(ח)[עריכה]
הסנדק (הוא התופס את התינוק בשעת מילה), והמוהל ואבי הבן, מותרין להסתפר ביום שלפני המילה סמוך לערב, קודם הליכה לבית הכנסת.
(ט)[עריכה]
לעשות שידוכין אפילו בסעודה מותרין בכל הימים, אך ריקודים ומחולות אסורין.
(י)[עריכה]
נוהגין שלא לעשות מלאכה, אחד אנשים ואחד נשים, כל ימי הספירה, משקיעת החמה עד לאחר ספירת העומר. ורמז לזה, שנאמר: "שבע שבתות", מלשון שבות; שבזמן הספירה, דהיינו משקיעת החמה ואילך, יש לשבות ממלאכה עד לאחר הספירה.
(יא)[עריכה]
בליל א' דשבועות מאחרין מלהתפלל ערבית עד צאת הכוכבים, שאם יתפללו קודם ויקבלו קדושת יום טוב, חסר מעט מן ארבעים ותשעת ימי הספירה, והתורה אמרה "שבע שבתות תמימות תהיינה".
^ כלומר, לא מתחתנים


<< | קיצור שולחן ערוך · סימן קכא | במהדורה המנוקדת | >>
הלכות תענית צבור
ובו י"א סעיפים:
א | ב | ג | ד | ה | ו | ז | ח | ט | י | יא

סעיף א[עריכה]
מצות עשה מדברי הנביאים להתענות בימים שאירעו צרות לאבותינו. ותכלית התענית היא כדי לעורר את הלבבות לפקח על דרכי התשובה, ותהי זאת זיכרון למעשינו הרעים, ומעשה אבותינו שהיו כמעשינו עתה, עד שגרם להם ולנו אותן הצרות. ובזיכרון הדברים האלה נשוב להיטיב, כמו שנאמר: "והתודו את עוונם ואת עוון אבותם". ולכן חייב כל איש לשום אל ליבו באותן הימים לפשפש במעשיו ולשוב מהן, כי אין העיקר בתענית, כמו שנאמר באנשי נינוה: "וירא האלהים את מעשיהם", ואמרו רז"ל: "וירא את שקם ואת תעניתם" לא נאמר, אלא "וירא האלהים את מעשיהם כי שבו מדרכם הרעה". ואין התענית אלא הכנה לתשובה. לכן אותן אנשים שכשמתענים הולכים בטיול ומבלים את היום בדברים בטלים, תפסו את הטפל והניחו את העיקר.
סעיף ב[עריכה]
ואלו הן הימים: שלושה בתשרי, בו נהרג גדליה בן אחיקם. שלאחר שחרב בית המקדש, השאירוֹ נבוכדנצר בארץ ישראל, וישימהו לראש על ישראל. ועל ידי שנהרג, גלו כולן, ונהרגו מהם לאלפים, ונכבה גחלת ישראל הנשארת.
סעיף ג[עריכה]
עשרה בטבת, בו סמך מלך נבוכדנצר הרשע על ירושלים והביאה במצור ובמצוק, ומזה נמשך החורבן.
סעיף ד[עריכה]
שבעה עשר בתמוז, בו אירעו חמש צרות: נשתברו הלוחות כשירד משה מן ההר, כמו שכתוב בתורה, וזה היה בי"ז בתמוז. ונתבטל קרבן התמיד. והובקעה העיר בחורבן בית שני. אף על גב דבחורבן הראשון הובקעה בט' לחודש, דכתיב (ירמיה יב): "בחדש הרביעי בתשעה לחדש ויחזק הרעב בעיר" וגו' "ותבקע העיר" וגו', אבל בחורבן השני, בשבעה עשר בו הובקעה העיר, וחורבן בית שני חמירא לן. (ועוד איתא בירושלמי דגם בראשונה היה בי"ז, אלא שמפני הצרות טעו בחשבון). ושרף אפוסטומוס הרשע את התורה. והועמד צלם בהיכל על ידי רשעי ישראל, וזה גרם חורבנו וגלויותינו.
סעיף ה[עריכה]
ותשעה באב, בו ביום נגזר על אבותינו שבמדבר שלא יכנסו לארץ ישראל, כי אז חזרו המרגלים, ובכו ישראל בכיה של חינם, ונקבע לבכיה לדורות. ובו ביום היה החורבן הגדול, שנחרב בו בית המקדש הראשון וגם השני. ונלכדה העיר ביתר, שהיתה עיר גדולה, והיו בה אלפים ורבבות מישראל. ובו ביום חרש טורנוסרופוס את ההיכל ואת סביביו, ונתקיים הפסוק "ציון שדה תחרש". (ועוד יש תענית צבור, תענית אסתר, לקמן סימן קמ"א ס"ב).
סעיף ו[עריכה]
אם חלו תעניות אלו בשבת, דוחין לאחר השבת. אבל אם חל עשרה בטבת בערב שבת, מתענין ומשלימין.
סעיף ז[עריכה]
חתן שחל אחד מארבע תעניות אלו בתוך שבעה ימי משתה שלו, אף על גב שאלו הימים המה לו כמו רגל, מכל מקום חייב להתענות, כיון דהרגל שלו הוי רגל דיחיד, אתי אבלות ותענית דרבים ודחי ליה. ועוד, הא כתיב: "אם לא אעלה את ירושלים על ראש שמחתי" (ריטב"א סוף מסכת תענית).
סעיף ח[עריכה]
חילוק יש בין שלושה תעניות הראשונות לתשעה באב. בשלושה תעניות הראשונות, אוכלים בלילה שלפניהם עד שיעלה עמוד השחר. והוא שלא יישן שינת קבע; אבל אם ישן שינת קבע, אסור אחר כך לאכול או לשתות, אלא אם כן התנה קודם שישן. ואם הוא רגיל לשתות לאחר השינה, אינו צריך להתנות על השתיה. ובתשעה באב, צריכין להפסיק מבעוד יום שלפניו.
שלושה תעניות הראשונות, מותרים ברחיצה וסיכה ונעילת הסנדל ותשמיש המיטה. ובתשעה באב, אסורין בכולן. ומי שהוא בעל נפש ואדם בריא, יחמיר בכולן כמו בתשעה באב, ורק בנעילת הסנדל לא יחמיר, משום חוכא וטלולא. ובתשמיש המיטה, אם הוא ליל טבילה, יקיים עונתו בשלוש תעניות הראשונות.
סעיף ט[עריכה]
עוד יש קולא בשלוש תעניות הראשונות, דעוברות ומניקות המצטערות פטורין מלהתענות. וכן חולה אף על פי שאין בו סכנה, לא יתענה. ומכל מקום, אף מי שמותר לו לאכול, לא יענג את עצמו, אלא יאכל מה שהוא צריך לבריאות גופו. וכן הקטנים, אף על פי שאינם חייבים להתענות, מכל מקום אם יש בהם דעת להתאבל, ראוי לחנכם שלא להאכילם רק לחם ומים, להתאבל עם הציבור.
סעיף י[עריכה]
לרחוץ פיו במים בשחרית, אסור בכל תענית ציבור. והרוק, אם אפשר לפלוט, יפלוט, ואם אי אפשר, בולעו אפילו ביום הכיפורים, שאינו מכוין להנאתו.
לטעום המאכל, אפילו יפלוט, אסור בתענית ציבור. אבל בתענית שהוא מקבל על עצמו, מותר לטעום ולהפליט. וכן רחיצת הפה, מותרת בתענית יחיד.
סעיף יא[עריכה]
מצוה על כל עדת ישראל, שעל כל צרה שלא תבוא, יתענו ויתפללו על צרתם לפני ה' יתברך שמו. ואם אין העת מוכשרת להתענות, כגון הנרדפים, שאינם רשאים להתענות, שלא לשבר כוחם, יקבלו עליהם להתענות כך וכך תעניות לכשינצלו, ונחשב להם כאילו התענו עתה, כדמצינו בדניאל, דכתיב: "ויאמר אלי אל תירא דניאל כי מן היום הראשון אשר נתת לבך להבין ולהתענות לפני אלהיך נשמעו דבריך".


<< | קיצור שולחן ערוך · סימן קכב | במהדורה המנוקדת | >>
דינים מן י"ז בתמוז עד ט' באב
ובו י"ז סעיפים:
(א)[עריכה]
כיוון שבשבעה עשר בתמוז התחילו צרות החורבן, לכן נוהגין קצת אבלות מיום זה עד אחר תשעה באב. וראוי לכל ירא שמים לעשות תיקון חצות בכל יום לאחר חצות היום.
אין נושאין נשים, אפילו מי שעדיין לא קיים מצות פרו ורבו. אבל לעשות שידוכין, אפילו בסעודה, מותר עד ראש חודש אב. ומראש חודש ואילך, אף על גב דמותר גם כן לעשות שידוכין, מכל מקום אסור לעשות סעודה, אך יכולין לאכול מיני מרקחת וכדומה.
ישראל שפרנסה שלו בכלי זמר, מותר לנגן בבית גוי בכדי פרנסתו עד ראש חודש, אבל מראש חודש עד אחר התענית אסור. ויום י"ז בתמוז עצמו גם כן אסור, וכן עשרה בטבת. ויש נוהגין שלא לאכול בשר ושלא לשתות יין מי"ז בתמוז עד אחר תשעה באב, אם לא בשבת או בסעודת מצווה.
(ב)[עריכה]
נוהגין שאין מברכין שהחיינו בימים אלו. ולכן אין קונין ואין לובשין בגד חדש, משום דהיה צריך לברך שהחיינו. ועל פדיון הבן מברכין שהחיינו, שלא להחמיץ את המצווה. ועל פרי יש להקל לברך שהחיינו בשבת, או אפילו בחול, אם לא ימצא פרי זו לאחר תשעה באב.
לא יכו התלמידים או הבנים בימים אלו.
(ג)[עריכה]
וכן נוהגין שאין מסתפרין בימים אלו, לא שערות הראש ולא שערות הזקן, ולא כל שיער שבגופו. ואסור לגדולים לספר את הקטנים.
(ד)[עריכה]
השפה העליונה שבזקן, כל שמעכב את האכילה, נראה לי דיש להתיר לגלחו עד השבוע שחל בו תשעה באב. אבל בשבוע שחל בו תשעה באב, יש לאסור.
(ה)[עריכה]
קציצת הציפורניים אין לאסור, רק בשבוע שחל בו תשעה באב. ואשה לצורך טבילתה מותרת גם אז. וכן המוהל יכול לתקן ציפורניו לצורך הפריעה.
(ו)[עריכה]
בשלוש שבתות שבין שבעה עשר בתמוז לתשעה באב, מפטירין תלתא דפורענותא, שהן: "דברי ירמיהו", "שמעו דבר ה'", "חזון ישעיהו". וסימנם דש"ח. ואם טעה וקרא בשבת הראשון ההפטרה של פרשה דיומא, מפטירין בשבת הבאה "דברי ירמיהו" וגם "שמעו" מפני שהן סמוכות זו לזו.
חל ראש חודש אב להיות בשבת, מפטירין "השמים כסאי". ויש מקומות שמפטירין "שמעו".
(ז)[עריכה]
משנכנס אב, ממעטין בשמחה.
אין בונים בניין של שמחה, או בניין שהוא רק להרוחה. ואם קצץ עם הגוי לצייר לו את ביתו, אם יכול לפייסו בדבר מועט שימתין ער אחר תשעה באב, נכון הדבר; ואם לאו, מותר.
ובר ישראל דאית ליה דינא בהדי גוי, לשתמיט מיניה, משום דריע מזליה. אם אפשר, ישתמט כל החודש, ולכל הפחות עד לאחר תשעה באב.
אין מקדשין את הלבנה עד לאחר תשעה באב.
(ח)[עריכה]
מנהג בכל ישראל שלא לאכול בשר ושלא לשתות יין בתשעת הימים שמן ראש חודש עד לאחר תשעה באב. ואסור אפילו בתבשיל שנתבשל בו בשר או שיש בו שומן. ואפילו בשר עוף אסור.
אך מי שמאכלי חלב מזיקין לו, יכול לאכול בשר עוף. ולצורך חולה, הכל מותר. ומכל מקום אם אינו קשה לו, יש לו להפסיק שלא לאכול מן ז' באב ולהלן. וכן נוהגין קצת יולדות להמנע מבשר ויין מז' אב ואילך, כי באותו היום נכנסו הגוים להיכל (כדלקמן סימן קכ"ד ס"כ).
ובסעודת מצוה, כגון מילה ופדיון הבן וסיום מסכתא, גם כן מותרין בבשר ויין. וחוץ מאבותיו ואחיו ובניו, וחוץ מאלו שיש להם שייכות במצווה, יכול להזמין עוד עשרה אנשים לריעות, אבל רק אותן שגם בפעם אחרת היו באין אליו אל המשתה. וכל זאת מותר אפילו בערב תשעה באב, קודם חצות היום, אבל לא אחר כך.
והסעודה שנוהגין לעשות בלילה שלפני המילה, אינה סעודת מצוה (עיין להלן סוף סימן קס"ג) ואסורין בבשר ויין, אלא יש לעשותה במאכלי חלב.
וכוס של הבדלה במוצאי שבת, אם יש תינוק שישתה רוב הכוס, נותנין לו; ואם לאו, יכול המבדיל בעצמו לשתות.
(ט)[עריכה]
וכן אין מכבסין בתשעה ימים אלו. ואפילו חלוק או בגד שאינו רוצה ללובשו עד אחר התענית. ואפילו לתיתם לכובסת גויה אסור.
וישראלית מותרת לכבס בגדי גויים. ומכל מקום בשבוע שחל בו תשעה באב, יש לה להיזהר.
וכן אסור בתשעה ימים אלו ללבוש או להציע אפילו המכובסין מקודם. רק לכבוד שבת מותר ללבוש בגדי פשתן, ולהציע על השולחנות לבנים, ולהחליף מטפחות הידיים (מגבות) כדרך שעושין בשאר שבתות, אבל סדינים לבנים אסור להציע.
ואישה שצריכה ללבוש לבנים לספור שבעה נקיים, מותרת לכבס וללבוש. וכן המטפחות שמלפפין בהן את התינוקות, שמלכלכין אותן תדיר, מותר לכבסן.
(י)[עריכה]
אין עושין בתשעה ימים אלו בגדים חדשים או מנעלים חדשים, או לארוג אנפילאות (זאקקען שטרומפף), אפילו על ידי אומן גוי. ולצורך גדול, כגון לנישואין שיהיו מיד אחר תשעה באב, מותר על ידי אומן גוי, אבל לא על ידי ישראל. וקודם ראש חודש, מותר בכל ענין לתיתן אפילו לאומן ישראל, ומותר לו לעשותן אפילו אחר כך.
(יא)[עריכה]
נשים שנוהגות שלא לסדר החוטין לאריגה, משום דזה נקרא שתי, וכיון שבטלה אבן השתיה שהיתה בבית המקדש החמירו עליהן בזה, אסור להתיר להן.
(יב)[עריכה]
אין רוחצין בתשעה ימים אלו אפילו בצונן. אך לרפואה, כגון יולדת או מעוברת שקרובה ללדת, שטוב לה לרחוץ, וכן אדם חלוש שציווה אותו הרופא לרחוץ, מותרין לרחוץ אפילו בחמין. וכן נידה, רוחצת וטובלת כדרכה. ואם טובלת בלילה שלאחר תשעה באב ואי אפשר לרחוץ, אזי יכולה לרחוץ בערב תשעה באב. וכן כשלובשת לבנים יכולה לרחוץ מעט כדרכה, כיון שאינה עושה לתענוג.
(יג)[עריכה]
ראש חודש אב שחל בערב שבת, מי שרגיל לרחוץ בחמין בכל ערב שבת, מותר גם עתה לרחוץ, אפילו בחמין. אבל בערב שבת חזון אסור לרחוץ בחמין, אפילו למי שרגיל בכך, כי אם פניו ידיו ורגליו. וכן מי שרגיל בחפיפת הראש כל ערב שבת, מותר לו גם עתה, אך לא בבורית (סבון, זייף) ולא במי אפר (לויג).
ומי שרגיל לטבול כל ערב שבת, מותר לו גם עתה לטבול בצונן. אבל מי שמבטלה לפעמים, אסור לו.
(יד)[עריכה]
אָבֵל שחל יום שלושים שלו בי"ח בתמוז או אחר כך, עד ערב ראש חודש אב, מותר לו להסתפר. אבל מראש חודש ואילך, גם בכהאי גוונא אסור בכיבוס ובתספורת (עיין אליהו רבא סימן תקנ"א ס"ק ל"ב).
(טו)[עריכה]
מילה שהיא בתשעה ימים אלו, נוהגין שהמוהל והסנדק ואבי הבן ואמו לובשין בגדי שבת. אבל המכניס את התינוק (געפאטער) אסור. אך האישה המכנסת את התינוק, נוהגת ללבוש בגדי שבת, כיון שזהו כל מצוותה.
וגילוח יש להתיר להם קודם שבת חזון, אבל אחר כך אסור.
(טז)[עריכה]
כבר כתבנו בסעיף ט' כי בשבת חזון לובשין בגדי פשתן לבן, דהיינו הכתונת ופוזמקאות שאינן אלא מפני הזיעה. אבל שאר בגדי שבת, תליא במנהג המקומות אם להחליפן או לא.
ובבית הכנסת מחליפין את הפרוכת והמפות והמעילים בשבת חזון, אך לא בשבת שחל בו תשעה באב.
(יז)[עריכה]
נוהגין בשבת חזון לקרות למפטיר את הרב שהוא יודע לקונן, ולא יעלה אז לשלישי.
<< · קיצור שולחן ערוך · קכב · >>


<< | קיצור שולחן ערוך · סימן קכג | במהדורה המנוקדת | >>
דיני ערב תשעה באב
ובו ה סעיפים:
סעיף א - ב - ג - ד - ה
(א)[עריכה]
ברית מילה, וכן פדיון הבן, שחל בערב תשעה באב, עושין הסעודה קודם חצות היום. (ועיין לעיל סימן קכ"ב סעיף ח').
(ב)[עריכה]
לא יטייל בערב תשעה באב. ונוהגין שלא ללמוד אחר הצהריים, כי אם בדברים שמותרים ללמוד בתשעה באב.
(ג)[עריכה]
בענין סעודה המפסקת, יש כמה דינים.
והמנהג הישר הוא לאכול קודם מנחה סעודת קבע, ואחר כך מתפללין מנחה. ואין אומרים תחנון, משום דתשעה באב איקרי מועד, דכתיב: "קרא עלי מועד".
וסמוך לערב יושבין על הארץ, ואין צריך לחלוץ המנעלים. ולא ישבו שלושה ביחד, שלא יתחייבו בזימון. ואוכלין רק פת עם ביצה מבושלת קשה וקרה. וטובלין קצת פת באפר ואוכלין. וצריך ליזהר להפסיק מבעוד יום.
(אם מותר לאכול אחרי כן, עיין סימן קל"א סעיף י"ב).
(ד)[עריכה]
מי שמתענה כל ימות השנה שני וחמישי ואירע בו ערב תשעה באב, יישאל על נדרו.
ומי שיש לו יארצייט בערב תשעה באב, יתנה בפעם הראשונה שלא להתענות רק עד אחר חצות היום, ויתפלל מנחה גדולה, דהיינו חצי שעה לאחר צהריים, ויאכל סעודה, ואחר כך סמוך לערב יאכל סעודה המפסקת.
(ה)[עריכה]
בין השמשות, אסור בכל מה שאסור בתשעה באב, ולכן צריכין לחלוץ את המנעלים קודם בין השמשות.


סימן קודם – לתוכן העניינים – סימן הבא
קכד. הלכות תשעה באב, ובו כ"ב סעיפים
תוכן עניינים
1 (א)
2 (ב)
3 (ג)
4 (ד)
5 (ה)
6 (ו)
7 (ז)
8 (ח)
9 (ט)
10 (י)
11 (יא)
12 (יב)
13 (יג)
14 (יד)
15 (טו)
16 (יז)
17 (יח)
18 (יט)
19 (כ)
20 (כא)
21 (כב)
(א)[עריכה]
ערבית, נכנסין לבית הכנסת וחולצין המנעלים (כמו שכתבנו בסוף סימן הקודם). ונוהגין להסיר את הפרוכת מארון הקודש, משום דכתיב: "בצע אמרתו". ואין מדליקין רק נר אחד לפני הש"ץ.
ומתפללין ערבית בנחת ודרך בכי, כאבלים. ואין אומרים נחם עד למחרת במנחה.
ואחר תפילת שמונה עשרה אומרים קדיש שלם עם תתקבל, ויושבים לארץ, ומדליקין קצת נרות, רק בכדי שיוכלו לומר איכה וקינות.
ואומרים איכה וקינות גם כן בנחת ודרך בכי. ומפסיק באיכה מעט בין כל פסוק ופסוק, ומעט יותר בין כל איכה ואיכה. ובכל איכה מגביה הש"ץ קולו קצת יותר. ופסוק האחרון שבכל איכה אומרים בקול רם. וכשמגיע לפסוק "השיבנו" וגו', אומרים אותו הקהל בקול רם, ואחר כך מסיים הש"ץ, וחוזר הקהל ואומרים "השיבנו" וגו' בקול רם, וכן הש"ץ.
אחר כך אומרים "ואתה קדוש", וקדיש שלם בלא תתקבל, לפי שאמר באיכה "שׂתם תפילתי". וכן למחר בשחרית מדלגין תתקבל, עד למנחה.
גם מי שהוא ביחידות, שאין לו מניין, אומר איכה וקינות.
(ב)[עריכה]
יש לאדם להצטער בענין משכבו, שאם רגיל לשכב על שני כרים, ישכב עתה על אחד. ויש נוהגין לשכב בליל תשעה באב על הארץ, ומשים אבן תחת ראשו, זכר למה שנאמר "ויקח מאבני המקום" וגו', שראה את החורבן ואמר: "מה נורא" וגו'. והכל לפי מה שהוא אדם.
(ג)[עריכה]
בשחרית אין מניחין תפילין, משום דתפילין נקראין פאר. וגם אין לובשין טלית גדול, משום דכתיב "בצע אמרתו", ומתרגמינן: "בזע פורפירא דיליה"; אלא לובשין טלית קטן בלא ברכה.
ומשכימין קצת לבית הכנסת, ואין מדליקין נר תפילה כלל. ומתפללין גם כן בנחת ודרך בכי. ואומרים מזמור לתודה, והש"ץ בחזרת התפילה אומר "עננו" בין גואל לרופא, כמו בכל תענית ציבור. ואינו אומר ברכת כהנים. ולאחר התפילה אומר חצי קדיש.
אין אומרים לא תחנון ולא "אל ארך אפים", משום דאקרי "מועד". ומוציאין ספר תורה וקורין "כי תוליד בנים" וגו', תלתא גברי. ונכון שהעולה יאמר בלחש קודם הברכה "ברוך דיין אמת".
אחר קריאת התורה אומרים חצי קדיש, ומפטירין "אסוף אסיפם" בניגון איכה, ומחזירין את הספר תורה, ויושבים על הארץ ואומרים קינות. ויש להאריך בהם עד סמוך לצהרים.
אחר כך אומרים "אשרי", ואין אומרים "למנצח", אלא "ובא לציון" וגו', ומדלגין את הפסוק "ואני זאת" וגו', לפי שהיה נראה כמקיים ברית על הקינות. ועוד, דלא שייך לומר "ואני זאת בריתי" וגו' "לא ימושו מפיך" וגו', כיוון שהכל בטלים ואסורים בדברי תורה. אבל בבית האבל בכל השנה חוץ מתשעה באב אומרים אותו, שאף על גב שהאבל בטל מדברי תורה, המנחמים אינן בטלין. ואומרים "ואתה קדוש" וגו', ואומרים קדיש שלם בדילוג תתקבל. עלינו. קדיש יתום. ואין אומרים לא שיר היחוד ולא שיר של יום ולא פיטום הקטורת. ונכון שכל אחד יקרא אחר כך מגילת איכה.
(ד)[עריכה]
אם יש אבֵל בעיר, הולך לבית הכנסת בלילה וגם ביום עד שיגמרו הקינות, ומותר לו לעלות לתורה ולקרות ההפטרה, שהרי כולם אבלים הם.
(ה)[עריכה]
דברי תורה משמחין את הלב, שנאמר: "פקודי ה' ישרים משמחי לב". ולכן אסור בתשעה באב ללמוד תורה, כי אם בדברים שמעציבים את ליבו, כגון בספר ירמיה בדברים הרעים שבו, ופסוקי נחמה שבו ידלג. וכן פורענויות על אומות העולם שכתובים שם, ידלג. וכן מותר ללמוד בספר איוב, ומדרש איכה, וגמרא פרק אלו מגלחין וכו', דמיירי בדיני אבֵל ומנודה, ובהגדה דפרק הניזקין, וירושלמי סוף מסכת תענית, דמיירי מחורבן.
ואף באלו שהוא מותר ללמוד, אסור לעיין בהם איזה קושיא ותירוץ או דרוש, כי משמחים את הלב. וכל מה שמותר האדם ללמוד בעצמו, מותר ללמוד גם עם תינוקות.
מותר לקרות כל סדר היום, אפילו איזהו מקומן. וסדר מעמדות אין לומר, אפילו מי שרגיל לאמרו בכל יום.
(ו)[עריכה]
אפילו עוברות ומיניקות, אף על פי שמצטערות הרבה, צריכות להשלים התענית, אם לא במקום שיש לחוש חס ושלום לסכנה. אבל חולה, אף על פי שאין בו סכנה, יש להקל שלא ישלים התענית, רק יתענה איזה שעות, ומכל שכן אם הוא חלוש בטבעו.
ויולדת לאחר שבעה ימים עד שלושים יום נמי דינה כחולה שאין בו סכנה, אף על פי שאינה חולה. אך אם מרגשת בעצמה שהיא בריאה לגמרי והתענית לא יזיק לה, יש לה להשלים. ואלו שצריכין לאכול בתשעה באב, לא יתענגו במאכלים, אלא בכדי צורך בריאות הגוף.
(ז)[עריכה]
רחיצה אסור, בין בחמין בין בצונן. ואפילו להושיט אצבעו לתוך מים אסור. ואינו אסור רק רחיצה של תענוג, אבל שלא לתענוג מותר. ולכן רוחץ ידיו בשחרית. וייזהר שלא ירחוץ רק אצבעותיו, שזהו עיקר הרחיצה בשחרית, מפני שרוח רעה שורה על האצבעות. ולאחר שנגבם קצת ועדיין לחות קצת, מעבירן על עיניו. ואם עיניו מלוכלכות ודרכו לרחצם במים, רוחצם גם עתה כדרכו ואינו חושש. וכן אם היו ידיו מלוכלכות בטיט וכדומה, מותר לרחוץ במקום המלוכלך. וכן כשעשה צרכיו, מותד לרחוץ ידיו קצת כדרכו תמיד. וכן לתפילת מנחה, ירחוץ אצבעותיו.
(ח)[עריכה]
נשים המבשלות וצריכות להדיח המאכלים, מותרות, דהא אין מתכוונות לרחיצה.
ההולך לצרכי מצווה ואין לפניו דרך אחרת רק לעבור במים, עובר במים בין בהליכתו בין בחזירתו ואינו חושש. אבל אם הולך בשביל ממונו, בהליכתו מותר, ובחזירתו אסור.
הבא מן הדרך ורגליו כהות, מותר לרחצם במים.
(ט)[עריכה]
אף על פי שאינה אסורה כי אם רחיצה של תענוג, מכל מקום אשה שחל טבילתה בליל תשעה באב, לא תטבול, כיוון דאסורין בתשמיש (ולענין לבישת הליבון, עיין לקמן סימן קנ"ט).
(י)[עריכה]
סיכה גם כן אינה אסורה אלא של תענוג; אבל מי שיש לו חטטין, או לצורך שאר רפואה, מותר לסוך.
(יא)[עריכה]
נעילת הסנדל אינה אסורה אלא של עור; אבל של בגד וכדומה, אם אינו מחופה בשוליים בעור, מותר.
ההולכים בין הגויים נוהגים ללבוש מנעלים, שלא יהיו ללעג. ויש ליתן עפר בתוך המנעלים. ומכל מקום בעל נפש יחמיר על עצמו. והיושבים בחנויות, ודאי אסורים.
המהלך בדרך רחוקה ברגליו, כיון שהוא טורח גדול, לא אסרו חז"ל, ומותר בנעילת הסנדל. אך כשמגיע לעיר, חולץ. ואם יושב בעגלה, אסור בנעילת הסנדל.
(יב)[עריכה]
תשמיש המיטה אסור. ויש להחמיר אפילו בנגיעה באשתו.
(יג)[עריכה]
אסור לשאול בשלום חברו בחשעה באב. ואפילו לומר צפרא טבא וכיוצא בו, אסור. ואם עם הארץ או גוי שואלין בשלומו, משיב בשפה רפה, שלא יקפידו עליו. וכן אסור לשלוח דורון לחברו, שזהו בכלל שאלת שלום.
(יד)[עריכה]
לא יטייל בשוק, שלא יבוא לידי שתוק ושמחה.
עישון טבק יש אוסרין, ויש מתירין לאחר הצהרים בצנעה בתוך ביתו.
(טו)[עריכה]
בענין מלאכה, אנו נוהגין שכל מלאכה שיש בה שיהוי קצת, אפילו אינו מעשה אומן אלא מעשה הדיוט, אסורין בלילה וביום עד הצהרים. אבל דבר שאין בו שיהוי, כגון הדלקת נרות וקשירה וכיוצא בו, מותר. ולאחר צהרים עושין כל המלאכות. וכן משא ומתן נוהגין לאסור קודם צהרים, ולאחר צהרים מתירין. אבל מי שהוא ירא שמים, יש לו להחמיר כל היום, בין במלאכה בין במשא ומתן, שלא יסיח דעתו מן האבלות.
ועל ידי גוי מותר לעשות כל מלאכה. ודבר האבד מותר לעשות גם בעצמו. לחלוב הפרות, טוב לעשות על ידי גוי; ואם אי אפשר, מותר בעצמו.
==(טז)== נוהגין שאין יושבים על ספסל, לא בלילה ולא ביום, עד לאחר הצהרים, כי אם על הארץ. ולאחר צהרים מותרין. אבל שאר דברים האסורים, אסורים עד צאת הכוכבים.
(יז)[עריכה]
נוהגין שלא להכין צרכי סעודה עד אחר צהרים. אבל לצורך מצווה, מותר.
(יח)[עריכה]
אם יש תינוק למול, מלין אותו אחר שגמרו את הקינות. ואבי הבן ואימו והסנדק והמוהל, מותרין ללבוש בגדי שבת לכבוד המילה, ואחר כך פושטין אותן. ומדליקין נרות לכבוד המילה. והכוס נותנים לתינוק לשתות (עיין לעיל סי' קכב סעי' ח).
(יט)[עריכה]
במנחה מניחין טלית ותפילין בברכות, ואומרים שיר של יום ושאר הדברים שחסרו בשחרית. ואומרים אשרי וחצי קדיש, וקורין בתורה, ומפטירין כמו בשאר תענית צבור. ומכניסין את הספר תורה, ואומר הש"ץ חצי קדיש.
ומתפללין שמונה עשרה, ואומרים נחם בברכת "ולירושלים". ואם שכחו שם, אומרו אחר עננו, ולא יסיים "ברוך... מנחם" וכו', אלא "כי אתה שומע" וכו'. ואם גם שם לא נזכר ער לאחר שאמר "ברוך אתה ה'", גומר הברכה "שומע תפילה" ומתפלל כסדר, ואינו צריך לחזור (עיין פרי מגדים).
הש"ץ בחזרת התפלה אומר ברכת כוהנים, ואחר התפילה קדיש שלם עם תתקבל, וחולצין התפילין, ומתפללין מעריב. ואם הלבנה זורחת, מקדשין אותה. ועיין לעיל סימן צ"ז סעיף י"א שצריכים לטעום תחילה.
(כ)[עריכה]
תניא, בשבעה באב נכנסו גויים להיכל, ואכלו ושתו וקלקלו בו שביעי שמיני ותשיעי. לעת ערב הציתו בו את האש, והיה דולק והולך כל יום העשירי עד שקיעת החמה. והא דלא קבעו את התענית ליום העשירי, אף שרובו של היכל נשרף בו, מפני שהתחלת הפורעניות חמיר טפי.
ואיתא בירושלמי: רבי אבין התענה תשיעי ועשירי. רבי לוי התענה תשיעי וליל עשירי; מפני שלא היה בו כוח להתענות כל היום העשירי, התענה רק הלילה. ואנו תש כוחנו, ואין מתענין רק תשיעי לבד, אך מחמירין שלא לאכול בשר ושלא לשתות יין בליל י' ולא ביום י' עד חצות היום, כי אם בסעודת מצווה. וכן אין לברך שהחיינו. גם אין לרחוץ ולא להסתפר ולכבס עד חצות יום עשירי. ומי שמחמיר על עצמו בכל הדברים הנזכרים כל יום עשירי, הרי זה משובח.
אם יום העשירי חל בערב שבת, מותר לרחוץ ולהסתפר ולכבס מיד בשחרית, מפני כבוד השבת.
(כא)[עריכה]
יולדת, אף שמתענה לאחר שבעה, מותרת ליל עשירי בבשר ויין.
(כב)[עריכה]
נכון שלא לשמש מטתו ליל עשירי, אם לא כשהיא ליל טבילה, או כשהוא יוצא לדרך או בא מן הדרך (שערי תשובה סימן תקנ"ח ס"ק ב').


סימן קודם – לתוכן העניינים – סימן הבא
קכה. דיני תשעה באב שחל בשבת או באחד בשבת, ובו ח' סעיפים
תוכן עניינים
1 (א)
2 (ב)
3 (ג)
4 (ד)
5 (ה)
6 (ו)
7 (ז)
8 (ח)
(א)[עריכה]
תשעה באב שחל באחד בשבת, או שחל בשבת ונדחה לאחד בשבת, אוכלין בשבת בשר ושותין יין. ואפילו בסעודה שלישית שלאחר מנחה מותר בכל, אך לא ישב אז בסעודת חברים. ואם חל ברית מילה, יעשו הסעודה (סעודת הברית, לא סעודה שלישית. נ.) קודם מנחה.
אבל מותר לאכול עם בני ביתו, ויכול לברך בזימון. וצריך להפסיק מבעוד יום, כי בבין השמשות אסור באכילה ושתיה ורחיצה. אך המנעלים לא יחלוץ עד לאחר ברכו. והש"ץ חולץ קודם שמתחיל והוא רחום, כדי שלא לבלבל דעתו. ויאמר מתחילה ברכת המבדיל בין קודש לחול בלא שם ומלכות.
(ב)[עריכה]
ליל שבת שחל בו תשעה באב, אסור בתשמיש המיטה, אם לא כשחל אז ליל טבילתה.

(ג)[עריכה]
אומרים "אב הרחמים" ומזכירין נשמות בשחרית. אבל במנחה אין אומרים צדקתך צדק.
(ד)[עריכה]
תשעה באב שחל בשבת, יש להחמיר שלא ללמוד כי אם דברים המותרים ללמוד בתשעה באב, ולכן אין אומרים פרקי אבות. אבל לקרות הסדרה שנים מקרא ואחד תרגום, מותר, ומכל שכן קודם חצות היום. ואם חל בערב תשעה באב, אסור לאחר חצות היום בלימוד כמו בשאר ערב תשעה באב.
(ה)[עריכה]
קודם ערבית אין אומרים "למנצח בנגינות", ואין אומרים "ויהי נועם" קודם "ואתה קדוש", משום דנתיסד על הקמת המשכן, ועתה נחרב. גם אין אומרים "ויתן לך", ואין מברכין את הבנים.
(ו)[עריכה]
משתחשך, כשהוא רואה את הנר, מברך בורא מאורי האש, ובשמונה עשרה אומרים "אתה חוננתנו". אבל אין מבדילין על הכוס עד מוצאי תשעה באב, ואז הוא מבדיל על הכוס, אבל אינו מברך לא על הבשמים ולא על הנר, אפילו לא בירך עליו במוצאי שבת.
ויזהיר לבני ביתו שלא יעשו מלאכה עד שיאמרו "המבדיל בין קודש לחול" בלא שם ומלכות. אם שכח לומר "אתה חוננתנו", אינו צריך לחזור אלא גומר תפלתו (כמו שנתבאר לעיל סי' צ"ו), שהרי יבדיל במוצאי תשעה באב על הכוס. ולא יטעום קודם. ואם צריך לעשות מלאכה, יאמר תחלה "המבדיל בין קודש" וכו' בלא שם ומלכות.
(ז)[עריכה]
תשעה באב שחל בשבת ונדחה ליום ראשון, בלילה שלאחר התענית אסורין בבשר ויין כמו בשאר תשעה באב מפני אבילות היום, אבל למחר מותרין מיד בכל.
(ח)[עריכה]
אם יש מילה בתשעה באב שנדחה, מותר לבעלי הברית, דהיינו אבי הבן ואימו והמוהל והסנדק, להתפלל מנחה גדולה, היינו חצי שעה לאחר צהרים, ואז מותר להבדיל על הבוס ולאכול ולרחוץ. אבל סעודה לא יעשו עד הלילה. וכן בפדיון הבן בזמנו, האב והכהן לא ישלימו.


סימן קודם – לתוכן העניינים – סימן הבא
קכו. לעשות זכר לתורבן, ובו ד' סעיפים
תוכן עניינים
1 (א)
2 (ב)
3 (ג)
4 (ד)
(א)[עריכה]
משחרב בית המקדש, תקנו חז"ל שבכל שמחה יהא בה זכר לחורבן, כמו שכתוב: "אם אשכחך ירושלים" וגו' "אם לא אעלה את ירושלים על ראש שמחתי". וגזרו שלא יבנה לו ישראל בניין מסוייד ומצוייר כבניין המלכים, ולא יסייד את כל ביתו בסיד, אלא טח ביתו בטיט וסד בסיד ומניח בו אמה על אמה כנגד הפתח בלא סיד, כדי לזכור החורבן. ומה שלא נהגו כן עתה, לא ידענו טעם ברור.
(ב)[עריכה]
וכן תקנו שהעורך שולחן לעשות סעודה לאורחים, אפילו סעודת מצוה, לא יתן כל התבשילין הראויין לסעודה. וכן האשה לא תתקשט בכל תכשיטיה בפעם אחת. והחתן קודם חופתו, נותנים אפר על ראשו במקום הנחת תפילין. והמכסה שמכסים בו את הכלה לא יהיה בו חוטי כסף או זהב. גם נוהגין שבשעת כתיבת התנאין, אחר קריאתן, שוברין קדירה לעשות זכר לחורבן, אבל יש ליקח קדירה שבורה. ותחת החופה שובר החתן כלי זכוכית, וזה יכול להיות כוס שלם.
(ג)[עריכה]
וכן גזרו שלא לשמוע שום כלי שיר, ואפילו שיר בפה. ואין לשורר בסעודה אלא הזמירות שנתקנו, כמו בשבת, אבל פיוטים אחרים אסור לשורר.
(ד)[עריכה]
השמר לך מלראות קניגנאות (ציד) של גויים, וכן מחולתם או שום דבר של שמחתם. ואם תשמע קולם שמחים, תיאנח ותצטער על חורבן ירושלים ותתפלל להקב"ה עליה. ואפילו לקניגנאות של ישראל אסור ללכת, משום דהוי מושב לצים. וכל מיני שמחה אסורים, אלא לשמח חתן וכלה מותר, בין בשיר בפה בין בכלים. וגם שם אין לשמוח ביותר.
ואסור לאדם שימלא שחוק פיו בעולם הזה, אפילו בשמחה של מצווה, שנאמר: "אז ימלא שחוק פינו".


סימן קודם – לתוכן העניינים – סימן הבא
תוכן עניינים
סעיף א
סעיף ב
סעיף ג
סעיף ד
סעיף ה
סעיף ו
סעיף ז
סעיף ח
סעיף ט
סעיף י
סעיף יא
סעיף יב
סעיף יג
סעיף יד
סעיף טו
סעיף טז
סעיף יז
סעיף יח
סעיף א[עריכה]
כשם שמצווה על הציבור להתענות ולהתפלל על כל צרה שלא תבוא, כך מצווה על כל יחיד, שאם באה עליו חס ושלום איזו צרה, כגון שהיה לו חולה בתוך ביתו, או שהוא תועה בדרך, או חבוש בבית האסורים על ידי עלילה, מצווה עליו שיתענה (ועיין לעיל סוף סימן קכ"א), ויתפלל אל ה', ויבקש רחמים מאתו יתברך שמו שיושיע לו.
ודבר זה מדרכי תשובה הוא, שלא יאמר האדם חס ושלום: מקרה היא הצרה, שנאמר: "והלכתם עמי בקרי והלכתי אף אני עמכם בחמת קרי", פירוש: כשאביא עליכם צרה כדי שתשובו, אם תאמרו שהוא קרי, אוסיף עליכם חמת אותו קרי. אבל צריך האדם לדעת כי בחטאיו הביא עליו האלהים את כל הרעה הזאת, ויפשפש במעשיו, וישוב אל ה' וירחמהו.
סעיף ב[עריכה]
יחיד שהוא רוצה להתענות, צריך לקבל עליו ביום שלפניו בתפילת המנחה. דהיינו בברכת "שמע קולנו" יהרהר בליבו שהוא מקבל עליו להתענות, וקודם "יהיו לרצון" יאמר: "ריבון העולמים הרי אני לפניך בתענית" וכו' (כמו שנדפס בסידורים). ואף על פי שאוכל ושותה אחר כך עד שיעלה עמוד השחר (עיין לעיל סימן קכ"א סעיף ח), אין בכך כלום.
וכן אם רוצה להתענות איזה ימים זה אחר זה, אף על פי שיאכל וישתה בלילות שביניהם, סגי בקבלה אחת. אבל אם מקבל עליו איזה ימים שאינם רצופין, כגון ב' ה' ב', יש לקבל עליו כל יום במנחה שלפניו.
סעיף ג[עריכה]
מי שהוא רגיל להתענות בעשרת ימי תשובה, או ביום א' דסליחות וערב ראש השנה, אין צריך לקבלם, שהם מקובלים מכוח המנהג. וכן תענית חלום אין צריך קבלה.
וכן תענית ב' ה' ב' שלאחר פסח וסוכות, אם ענה אמן אחר ה"מי שבירך" והיה דעתו להתענות, די בכך ואין צריך קבלה אחרת. ומכל מקום אם מתחרט ואינו רוצה להתענות, רשאי, כיון שלא קיבל עליו בפירוש ולא הוציא בפיו שהוא רוצה להתענות.
סעיף ד[עריכה]
אף אם לא קיבל עליו את התענית בפיו, אלא בהרהור קיבל עליו וגמר בדעתו להתענות למחר, ואפילו שלא בשעת תפילת מנחה, אלא קודם תפילת מנחה או אחר כך בעוד שהוא יום, הוי קבלה וחייב להתענות.
סעיף ה[עריכה]
כל השרוי בתענית, לא ינהג עידונים בעצמו, ולא יקל ראשו, ולא יהא שמח וטוב לב, אלא דואג ואונן, כמו שכתוב: "מה יתאונן אדם חי גבר על חטאיו".
סעיף ו[עריכה]
בתענית יחיד, מותר לרחוץ את פיו במים בשחרית.
סעיף ז[עריכה]
אם קבל עליו סתם להתענות, חייב להשלים עד צאת הכוכבים, אפילו בערב שבת.
סעיף ח[עריכה]
המתענה ומפרסם את עצמו להתפאר, הוא נענש על כך. אבל אם מפצירין בו לאכול, מותר לגלות שהוא מתענה.
סעיף ט[עריכה]
המתענה אפילו תענית יחיד, בין תענית נדבה בין תענית חלום, אומר בתפלת המנחה ב"שמע קולנו" – "עננו", כמו בתענית צבור. (ואף על פי שהוא יחיד, אומרו בלשון רבים, ואל ישנה ממטבע שטבעו חכמים). וקודם "יהיו לרצון" אומר: "ריבון העולמים" וכו'.
סעיף י[עריכה]
מי שנדר להתענות יום אחד או עשרה ימים, ולא פרט איזה יום או ימים, אלא שאמר סתם, אף על פי שקיבל עליו בשעת מנחה להתענות למחר, אם אירע לו צורך גדול לאכול, כגון שקורין אותו לסעודת מצווה, אף על פי שאינו שייך להסעודה, או שאדם גדול מפציר בו לאכול וקשה לו לסרב כנגדו, או שהוא מצטער, הרי זה לווה תעניתו ויכול לאכול היום, אף על פי שכבר התחיל להתענות, ומתענה תחת יום זה יום אחר.
ודווקא בעניין זה, דמה שקבל עליו התענית, היה רק בשביל לקיים את הנדר. אבל אם לא נדר מתחילה, רק שקיבל עליו בשעת מנחה להתענות למחר, אפילו מצטער אחר כך הרבה, אינו רשאי ללוות תעניתו לפרעו ביום אחר (ועיין בסעיף י"ב).
סעיף יא[עריכה]
וכן אם בשעת נדרו פרט ימים ידועים וגם קיבל עליו בשעת מנחה, שוב אינו יכול ללוות תעניתו.
סעיף יב[עריכה]
מי שקיבל עליו להתענות ומצטער הרבה בתעניתו, יכול לפדותו בממון כפי עושרו, ונותן את הדמים לעניים. אבל בתענית שמחמת נדר לא מהני פדיון. וכן בתענית שגזרו הצבור לא מהני פדיון, אלא אם כן התנו כן הצבור.
סעיף יג[עריכה]
מי שנדר להתענות ב' ה' ב', מותר לו להחליף ולהתענות ה' ב' ה', אבל לא ימים אחרים, כי מסתמא היתה כוונתו להם, מפני שהם יומי דדינא.
סעיף יד[עריכה]
תענית ב' ה' ב' שלאחר פסח ושלאחר סוכות, וכן בעשרת ימי תשובה, שלא קיבלו בשעת מנחה, אלא שהוא מתענה מכוח המנהג, ואפילו כיוון בשעת עניית אמן על מי שבירך, כל שלא קיבלו בשעת מנחה, אם אירע ברית מילה או פדיון הבן או שאר סעודת מצווה, מצווה לאכול ואין צריך התרה, כי כל המתענה בימים אלו על דעת המנהג הוא מתענה, והמנהג לא נתייסד להתענות במקום סעודת מצווה.
סעיף טו[עריכה]
במקום שמותרין לאכול בסעודת מצווה, נפסק התענית לגמרי ומותר לאכול אחר כך גם בביתו, אבל קודם הסעודה אסור לאכול, רק אבי הבן ביום המילה והסנדק יכולין לאכול גם לפני הסעודה, כיון שהוא כמו יום טוב להם.
סעיף טז[עריכה]
אבל אם אכל שלא בהיתר ביום התענית, בין בשוגג בין במזיד, חייב להשלים את התענית גם לאחר האכילה, ויש לו להתענות אחר כך ב' ה' ב' לכפרה על מה שאכל ביום התענית. ומכל שכן אם היה יום התענית מחמת נדר, שצריך להשלים נדרו אחר כך.
סעיף יז[עריכה]
יחיד המתענה על צרתו ועָבְרָה, או שמתענה בשביל חולה ונתרפא או מת, צריך להשלים כל התעניות שקבל עליו. וכן אם קיבל עליו תעניות או שאר מצווה עד שייעשה בנו בר מצווה, ומת הבן קודם, צריך הוא לקיים את נדרו עד השעה שהיה ראוי להיות בנו בר מצווה (עיין יו"ד סי' ר"כ ברמ"א סעיף ט"ו). אבל אם נודע לו שקודם שקיבל עליו להתענות כבר עברה הסיבה, דהוה קבלה בטעות, אינו צריך להשלים.
סעיף יח[עריכה]
יפה תענית עם תשובה לבטל חלום רע כאש לנעורת, ודווקא בו ביום. ומכל מקום אינו מחוייב להתענות, דאמר שמואל: החלומות שוא ידברו. אבל מחויב לעשות תשובה ולעסוק כל היום בתורה ותפילה. ולעניין תענית חלום בשבת, עיין באו"ח סימן רפ"ח.


<< | קיצור שולחן ערוך · סימן קכח | במהדורה המנוקדת | >>
דיני חודש אלול
ובו ט"ז סעיפים:
(א)[עריכה]
מראש חודש אלול עד אחר יום הכיפורים המה ימי רצון. ואף כי בכל השנה הקדוש ברוך הוא מקבל תשובה מן השבים אליו בלב שלם, מכל מקום ימים אלו מובחרים יותר ומזומנים לתשובה, להיותם ימי רחמים וימי רצון, כי בראש חודש אלול עלה משה אל הר סיני לקבל לוחות שניות, ונשתהה שם ארבעים יום, וירד בי' בתשרי שהיה אז גמר כפרה. ומן אז הוקדשו ימים אלו לימי רצון, ויום י' בתשרי ליום הכיפורים.
ומנהג ברוב המקומות להתענות בערב ר"ח אלול ולעשות סדר יום כיפור קטן, כדי שיכינו ליבם לתשובה. ואם חל ראש חודש בשבת, מקדימים ליום ה' שלפניו.
הארי ז"ל כתב: "ואשר לא צדה והאלהים אנה לידו ושמתי לך", ראשי תיבות אלול, לומר כי חודש זה הוא עת רצון לקבל תשובה על החטאים שעשה בכל השנה, וגם רמז שגם על השגגות צריך לעשות תשובה בחודש הזה.
עוד אמרו דורשי רשומות: "ומל ה' את לבבך ואת לבב זרעך", ראשי תיבות אלול. וכן "אני לדודי ודודי לי", ראשי תיבות אלול. וכן "איש לרעהו ומתנות לאביונים", ראשי תיבות אלול. רמז לשלושה דברים, שהם תשובה תפילה צדקה, שצריכין להזדרז בהם בחודש זה. "ומל ה'" וגו', רומז לתשובה. "אני לדודי" וגו', רומז לתפילה, שהיא רינת דודים. "איש לרעהו ומתנות לאביונים", רומז לצדקה.
(ב)[עריכה]
נוהגין לתקוע שופר בחודש זה. ומתחילין ביום ב' דראש חודש, ותוקעין בכל יום לאחר תפלת שחרית תקיעה שברים תרועה תקיעה, חוץ מערב ראש השנה שמפסיקין בו, כדי להפסיק בין תקיעות רשות לתקיעות מצווה. וטעם התקיעות בחודש זה, כדי לעורר את העם לתשובה, כי כן הוא הטבע של השופר לעורר ולהחריד, כמו שאמר הכתוב: "היתקע שופר בעיר ועם לא יחרדו".
עוד נוהגין במדינות אלו, מיום ב' דראש חודש אלול עד שמיני עצרת, אומרים בבוקר ובערב לאחר התפילה את המזמור "לדוד ה' אורי וישעי", והוא על פי המדרש: "ה' אורי" – בראש השנה, "וישעי" – ביום הכיפורים, "כי יצפנני בסכה" – רמז לסוכות. עוד נוהגין לומר תהילים בציבור, בכל מקום לפי מנהגו.
משנכנס אלול עד יום הכיפורים, כשכותב אדם איגרת לחברו, צריך לרמז בו בתחילתו או בסופו שהוא מבקש עליו ומברכו שיזכה בימי הדין הבאים לטובה להיכתב ולהיחתם בספר חיים טובים.
(ג)[עריכה]
אנשי מעשה נוהגין לבדוק בחודש זה תפילין ומזוזות שלהן, וכל אשר ימצא שם בדק בשאר מצוות יתקנו.
(ד)[עריכה]
משבת שלאחר תשעה באב ולהלן מפטירין בשבע שבתות שבעה דנחמתא. ואם חל יום א' דראש חודש אלול בשבת, דוחין "עניה סוערה" ומפטירין "השמים כסאי", מפני שיש בה גם כן מנחמות ירושלים; ובשבת פרשת "כי תצא", שאז מפטירין "רני עקרה", משלימין עליה גם "עניה סוערה" שהיא סמוכה לה.
אם טעה בשבת ראש חודש אלול ואמר "עניה סוערה", אם נזכר קודם שבירך לאחריה, יאמר גם "השמים כסאי" ויברך לאחריה. ואם לא נזכר עד לאחר הברכות, יאמר "השמים כסאי" בלא ברכות.
ואם חל ראש חודש אלול באחד בשבת, דוחין הפטרת "מחר חודש", שאין בה מנחמות ירושלים, ומפטירין "עניה סוערה".
(ה)[עריכה]
מיום ראשון שקודם ראש השנה ואילך, משכימין לסליחות. ואם חל ראש השנה ביום ב' או ביום ג', מתחילין מיום ראשון בשבוע הקודם.
וכשמשכימין, צריכין ליטול ידיהם ולברך על נטילת ידיים וברכת התורה, ואחר הסליחות יטול ידיו שנית בלא ברכה.
(ו)[עריכה]
הש"ץ שאומר סליחות, יתעטף בטלית מצויצת קודם שמתחיל "אשרי". ולפי שיש ספק אם יברך ברכה על טלית שלו כשלובשו בלילה או לא יברך, על כן לא יטול את שלו, וגם לא טלית הקהל, אלא ישאל לו טלית מאחר. ואם אין בנמצא טלית כלל, יכולין לומר סליחות ושלש עשרה מידות גם בלא טלית.
יש מקומות נוהגין שהמתפלל סליחות מתפלל גם שחרית ומנחה וגם מעריב שלפניו, והוא קודם לאבל ולמוהל וליארצייט.
טוב לעמוד באמירת הסליחות. ומי שקשה לו, יעמוד לכל הפחות באמירת "אל מלך יושב" וגו' ושלוש עשרה מידות.
דין אמירת הוידוי, עיין לקמן סימן קל"א סעיף ט'.
(ז)[עריכה]
ידקדקו לבחור ש"ץ שיתפלל סליחות ובימים נוראים, איש שהוא הגון וגדול בתורה ובמעשים טובים כפי מה שאפשר למצוא, וגם שיהיה בן שלושים שנה, שאז כבר נח רתיחת הדם של בחרותו ונכנע לבו, וגם יהא נשוי ויהיו לו בנים, שהוא שופך לבו ומפיל תחנונים מקירות הלב.
וכן ידקדקו לבחור תוקע שיתקע שופר בראש השנה, וכן המקריא לפני התוקע, שיהיו בעלי תורה ויראה כפי מה שאפשר להם למצוא. מיהו כל ישראל כשרים לכל, רק שיהא מרוצה לקהל. ואם רואה שיש מחלוקת בדבר, ימנע עצמו, אף על פי שיהיה מי שאינו הגון.
(ח)[עריכה]
אָבֵל כל שנים עשר חודש אחר אביו ואמו, לא יהא ש"ץ בראש השנה ויום הכיפורים ולא תוקע בראש השנה, אלא אם אין אחר הגון כמוהו. ואם הוא תוך שלושים על שאר קרובים, אם החזיק מכבר להתפלל או לתקוע, מותר, כיוון שראש השנה ויום הכיפורים מבטלין גזירת שלושים. אבל אם לא החזיק ויש אחר הגון כמוהו, יש להחמיר. אבל כל ימי הסליחות, אפילו בערב ראש השנה, מותר לכל אָבֵל להיות ש"ץ, אך לא בתוך שבעה.
(ט)[עריכה]
יחיד האומר סליחות, אינו רשאי לומר שלוש עשרה מידות דרך תפילה ובקשה, אלא דרך קריאה בתורה בניגון ובטעמים. וכן במקום שנזכר שלוש עשרה מידות, כגון "וזכור לנו היום ברית שלוש עשרה" וכדומה, יש לו לדלג. וכן הבקשות שהן בלשון ארמי, כגון "מחי ומסי" וכו', "מרן די בשמיא" וכו', לא יאמרם אלא בעשרה.
(י)[עריכה]
אָבֵל אסור לצאת מביתו ללכת לבית הכנסת לומר סליחות, מלבד בערב ראש השנה, שמרבים בסליחות.
(יא)[עריכה]
הש"ץ שיתפלל בימים נוראים, וכן התוקע, צריכין לפרוש את עצמן שלושה ימים לפני ראש השנה מכל דבר המביא לידי טומאה. וילמדו כפי יכולתם פירושי התפילות והפיוטים והלכות תקיעות, וגם ילמדו ספרי מוסר המעוררים את לב האדם, וייראו מפחד ה' ומהדר גאונו בקומו לשפוט את הארץ.
אם לא נמצא להם תוקע שהוא בעל תורה, יראו על כל פנים שיהא המקריא בעל תורה ויהא בקי בהלכות תקיעות שופר, שאם יארע איזה טעות בתקיעות, ידע מה לעשות. וגם שידע לבדוק את השופר אם הוא כשר.
(יב)[עריכה]
הרבה נוהגין להתענות בעשרת ימי תשובה. ולפי שחסרים ארבעה ימים שאינם מתענים בהם, דהיינו שני ימים ראש השנים, שבת וערב יום הכיפורים, על כן מתענין תמורתן ארבעה ימים בימי הסליחות שקודם ראש השנה, דהיינו יום א' דסליחות וערב ראש השנה, ועוד שני ימים בינתים. ובוחרים ביום ב' וה'. ואם אירע להם סעודת מצווה, יכולין לאכול, ויתענה יום אחר תמורתו; או אם יודע שתהיה לו סעודת מצווה, יתענה מקודם יום אחד תמורתו. עיין לעיל סימן קכ"ז סעיף ג' וסעיף י"ד.
(יג)[עריכה]
נוהגין לילך בערב ראש השנה אחר תפילת שחרית לבית הקברות, להשתטח על קברי הצדיקים. ונותנים שם צדקה לעניים, ומרבים תחנונים, לעורר את הצדיקים הקדושים אשר בארץ המה שימליצו טוב בעדנו ביום הדין. וגם מחמת שהוא מקום קבורת הצדיקים, המקום הוא קדוש וטהור, והתפילה מקובלת שם ביותר, בהיותה על אדמת קודש, ויעשה הקדוש ברוך הוא חסד בזכות הצדיקים.
אבל אל ישים מגמתו נגד המתים השוכנים שם, כי קרוב הדבר שיהיה בכלל "ודורש אל המתים". אך יבקש מה' יתברך שמו שירחם עליו בזכות הצדיקים שוכני עפר.
כשבא אל הבית הקברות, אם לא ראה את הקברים שלושים יום, צריך לברך "אשר יצר אתכם בדין" וכו' (לעיל סימן ס' סעיף י"א).
כשבא אל הקבר, יש לו לומר: "יהי רצון שתהא מנוחתו של (פלוני) הקבור פה בכבוד, וזכותו יעמוד לי".
כשמשים ידו על הקבר, יש לשום יד שמאלו דווקא ולא ימינו, ויאמר את הפסוק: "ונחך ה' תמיד והשביע בצחצחות נפשך ועצמותיך יחליץ והיית כגן רוה וכמוצא מים אשר לא יכזבו מימיו"; "תשכב בשלום ותישן בשלום עד בוא מנחם משמיע שלום". (וכשמשים ידו, יכוון בפסוק "ונחך" שיש בו ט"ו תיבות, כמנין קשרי היד. ברכי יוסף סימן רכ"ד).
אין לילך על קבר אחד שתי פעמים ביום אחד.
הקורא כתב שעל גבי המצבה, אם הוא כתב בולט, קשה לשכחה. וסגולה לומר "אהבה רבה" עד "וליחדך באהבה".
(יד)[עריכה]
בערב ראש השנה נהגו כולם להתענות עד אחר מנחה, שאז טועמין איזה דבר, שלא ליכנס ליום טוב כשהוא מעונה. וכל היום יעסוק בתורה ובמצוות ובתשובה, ומכל שכן מעבירות שבין אדם לחברו. ולא ימתין עד ערב יום הכיפורים, אלא יקדים את עצמו היום לבקש מחברו מחילה.
(טו)[עריכה]
מכבסין ומסתפרין בערב ראש השנה לכבוד יום טוב. ויש ליזהר לגלח קודם חצות היום. וטובלים ולובשים בגדי שבת בראש השנה, להראות שאנו בטוחים בחסדו יתברך שמו שיוציא לאור משפטינו.
(טז)[עריכה]
נוהגין לעשות התרת נדרים בערב ראש השנה (והרמז: לא יחל דברו ככל, סופי תיבות אלו"ל). ומי שאינו מבין מה שהוא אומר בלשון הקודש, יאמר בלשון אשכנז כמו שהוא מבין.


סימן קודם – לתוכן העניינים – סימן הבא
הלכות ראש השנה, ובו כ"ג סעיפים
תוכן עניינים
1 (א)
2 (ב)
3 (ג)
4 (ד)
5 (ה)
6 (ו)
7 (ז)
8 (ח)
9 (ט)
10 (י)
11 (יא)
12 (יב)
13 (יג)
14 (יד)
15 (טו)
16 (טז)
17 (יז)
18 (יח)
19 (יט)
20 (כ)
21 (כא)
22 (כב)
23 (כג)
24 הערות
(א)[עריכה]
בכל הקדישים שאומרים מראש השנה עד יום הכיפורים, כופלין תיבת "לעילא", דהיינו שאומרים "לעילא לעילא" (ולא בוי"ו "ולעילא").
וכיוון שבקדיש צריכין להיות עשרים ושמונה תיבות, ובכל השנה אומרים "לעילא מן כל ברכתא", אומרים עתה "לעילא לעילא מכל ברכתא".
(ב)[עריכה]
יש נוהגין להתפלל בראש השנה וביום הכיפורים כל תפילות שמונה עשרה בכריעה ובכפיפת הראש. ואמנם, כיוון שצריכים לכרוע בברכת "מגן אברהם" וב"מודים" בתחילה ובסוף, על כן קודם שמגיע למקומות אלו צריך לזקוף את עצמו, כדי שיכרע כמצות חז"ל. גם אסור לכרוע בתחילת ברכה ובסוף ברכה במקום שלא תיקנו חז"ל. וטוב יותר להתפלל באיברים זקופים ובלב כפוף ובדמעות.
ומה שנוהגין להתפלל בקול רם יש לבטל, כי יש להתפלל בלחש כמו בכל השנה. ויש מתירין להגביה קולו מעט, אבל לא הרבה.
יזהר לדקדק בתפילתו היטב, שלא ישנה שום נקודה. ויהדר אחר סידור או מחזור שהוא מדוייק היטב להתפלל מתוכו.
(ג)[עריכה]
כל השנה אומרים בתפילה "האל הקדוש", "מלך אוהב צדקה ומשפט", חוץ מן ראש השנה עד לאחר יום הכיפורים, שצריכים לומר "המלך הקדוש", "המלך המשפט", לפי שבימים אלו הקב"ה מראה מלכותו לשפוט את העולם.
אם טעה ואמר "האל הקדוש", או שהוא מסופק אם אמר "האל הקדוש" או "המלך הקדוש", אם נזכר תוך כדי דיבור, אומר "המלך הקדוש" ואינו צריך לחזור לראש, וכן הדין ב"המלך המשפט".
אבל אם לא נזכר עד לאחר כדי דיבור, אזי ב"המלך הקדוש" צריך לחזור לראש התפילה (אפילו מספיקא), מפני ששלוש ברכות הראשונות נחשבות כאחת (כמו שכתבנו בסימן י"ט ס"ב). ואפילו הש"ץ בחזרת התפילה צריך לחזור לראש, וצריכין לומר קדושה שנית.
אבל ב"המלך המשפט", אפילו יחיד אין צריך לחזור אפילו לאותה ברכה, כיוון שהזכיר תיבת "מלך" בברכה זאת.
בכל השנה אם טעה ואמר "המלך הקדוש", "המלך המשפט", אינו צריך לחזור.
(ד)[עריכה]
בשבת ערבית בברכת מעין שבע, "מגן אבות" וכו', אומרים גם כן במקום "האל הקדוש", "המלך הקדוש". ואם טעה הש"ץ ואמר "האל הקדוש", אם נזכר מיד תוך כדי דיבור, חוזר ואומר "המלך הקדוש" וכו', אבל לאחר כך אינו חוזר (פר"ח ופרמ"ג).
(ה)[עריכה]
אם שכח "זכרנו", או "מי כמוך", "וכתוב", "בספר חיים", ולא נזכר עד שאמר "ברוך אתה ה'", כיון שאמר את השם, גומר את הברכה ומתפלל כסדר ואין צריך לחזור.
וכן אם שכח לומר "ובכן תן פחדך" וחתם "המלך הקדוש", ואפילו לא אמר עדיין רק "ברוך אתה ה'", חותם "המלך הקדוש" ואומר "אתה בחרתנו" וכו'.
(ו)[עריכה]
בסיום השמונה עשרה, יש מסיימים "עושה השלום", ויש שאינם משנים, אלא אומרים "המברך את עמו ישראל בשלום", ואך בקדישים אומרים: "עושה השלום במרומיו" וכו'.
(ז)[עריכה]
אם חל ראש השנה בשבת, יש מקומות שאומרים "לכו נרננה" כמו בשאר שבת, ויש מקומות שמתחילין "מזמור לדוד", ויש מקומות שמתחילין "מזמור שיר ליום השבת". וכל מקום יחזיק במנהגיו.
(ח)[עריכה]
לאחר גמר תפילת מעריב בליל ראשון, נוהגין לומר כל אחד לחברו: "לשנה טובה תכתב ותחתם", ולנקבה אומרים "תכתבי ותחתמי". אבל ביום אין אומרים, לפי שכבר נגמרה הכתיבה קודם חצות היום. ובליל שני יש נוהגין לאמר, כי לפעמים נידונין ביום שני.
(ט)[עריכה]
בסעודת הלילה נוהגין לעשות סימנים לשנה טובה. טובלין פרוסת המוציא בדבש, ואחר שאכל כזית, אומר: "יהי רצון שתחדש עלינו שנה טובה ומתוקה". ואחר כך טובל קצת תפוח מתוק בדבש, ומברך עליו בורא פרי העץ ואוכלו, ואחר כך אומר גם כן "יהי רצון" וכו'.
ונוהגין לאכול ראש של בעל חי, ואומרים: "יהי רצון שנהיה לראש (ולא לזנב)". ויש להדר אחר ראש כבש, שיהיה גם כן זכר לאילו של יצחק.
גם אוכלים אותן הירקות שיש להם במדינה ההיא שם המורה לטובה, כמו במדינתנו מעהרען, ואומרים "יהי רצון" וכו' "שירבו זכיותינו".
ויש נוהגין גם כן להדר לאכול דגים, שיש רמז לפרות ולרבות כמו הדגים. ואין לבשל אותם בחומץ, כי אין אוכלים דברים חמוצים או מרירים בראש השנה. ואוכלים בשר שמן וכל מיני מתיקה.
גם נוהגין שלא לאכול אגוזים ולוזים, כי אגוז בגימטריא ח"ט, וגם מרבים כיחה וניעה המבטלים את התפילה.
ויש ללמוד על השולחן תורה, ונוהגין קצת ללמוד משניות מסכת ראש השנה.
(י)[עריכה]
נכון שלא לשמש מיטתו בשני לילות דראש השנה אפילו כשחל בשבת. אך אם הוא ליל טבילתה, לא יבטל עונתה, ויטבול את עצמו בבוקר מטומאתו.
(יא)[עריכה]
בראש השנה, כשאומר "אבינו מלכנו חטאנו לפניך", אין להכות באגרוף על החזה כמו בחול וביום הכיפורים, כי אין אומרים וידוי בראש השנה, שהוא יום טוב, אלא יכוון הפירוש: "אבינו מלכנו חטאנו לפניך", כלומר, אבותינו חטאו לפניך שעבדו עבודה זרה, אבל אנחנו "אין לנו מלך אלא אתה", לכן "אבינו מלכנו עשה עמנו למען שמך".
(יב)[עריכה]
בשעת הוצאת ספר תורה נוהגין לומר שלוש עשרה מידות. ויש להתחיל מן ויעבור, ויאמר: "ויעבור ה' על פניו ויקרא ה' ה'" וגו'[1]. ובשבת יש מקומות שאין אומרים לא י"ג מידות ולא ריבונו של עולם.
(יג)[עריכה]
שיעור התקיעות לכתחילה צריך להיות כך: התרועה היא תשעה כוחות קצרות.
והשברים יעשה שלושה שברים זה אחר זה, וכל שבר יהא ארוך כמו שלושה כוחות קצרות מן התרועה, ונמצא שגם השברים היא כמו תשעה כוחות.
ויזהר מאוד שלא להאריך בשברים עד שיהא כל שבר כמו תשעה כוחות, כי בזה אפילו בדיעבד אינו יוצא.
והתקיעות המה הברות פשוטות.
ובסדר תשר"ת תהא כל תקיעה ארוכה כמו השברים עם התרועה, דהיינו כמו שמונה עשר כוחות.
ובסדר תש"ת תהא כל תקיעה ארוכה כמו השברים, דהיינו כמו שתעה כוחות. וכן בסדר תר"ת.
בתקיעות שקודם תפילת מוסף יש לעשות השברים עם התרועה בנשימה אחת, ולכן המקריא יקריא בפעם אחת "שברים תרועה". ובתקיעות שבתוך החזרת התפילה יש לעשות בשתי נשימות, ומכל מקום לא יפסיק ביניהן אלא יהיו תכופות זו לזו, והמקריא יקריא גם כן שתיהן בפעם אחת (הערת המעתיק: ויש נוהגין להקריא בהפסק נשימה בינתיים, "שברים, תרועה").
(יד)[עריכה]
כשהתוקע אומר את הברכות, אל יאמרו הקהל "ברוך הוא וברוך שמו" (עיין לעיל סי' ו' ס"ט), אך ישמעו היטב את הברכות, ואחר כל ברכה יאמרו בכוונה אמן. ואסור להפסיק מכאן עד לאחר כל התקיעות שבחזרת התפילה. ועל כן אין להשמש להכריז "שתיקה יפה בשעת התפלה", אף שהוא נוהג כן בפעם אחרת.
(טו)[עריכה]
נוהגין העולם לומר בין הסדרים "יהי רצון" וכו' כמו שנדפס במחזורים, וצריכין ליזהר מאוד שלא להוציא בפה שמות המלאכים הנזכרים שם. ובהרבה קהילות אין אומרים כלל את ה"יהי רצון", וכן נכון יותר.
והעיקר הוא להתעורר אז בתשובה בלב שלם, וכמו שכתב הרמב"ם ז"ל (בהלכות תשובה פ"ג ה"ד) וזה לשונו:
אף על פי שתקיעת שופר בראש השנה גזירת הכתוב, רמז יש בה, כלומר, עורו ישנים משנתכם ונרדמים הקיצו מתרדמתכם, וחפשו במעשיכם וחזרו בתשובה וזכרו בוראכם, אלו השוכחים את האמת בהבלי הזמן ושוגים כל שנתם בהבל וריק אשר לא יועיל ולא יציל, הביטו לנפשותיכם והיטיבו דרכיכם ומעלליכם, יעזוב כל אחד מכם דרכו הרעה ומחשבתו אשר לא טובה וכו' עד כאן לשונו.
(טז)[עריכה]
בחזרת התפילה, כשאומר הש"ץ "ואנחנו כורעים", נוהגין שגם הציבור אומרים עמו, וגם כורעים ומשתחווים, אבל אין נופלים על פניהם, רק ביום הכיפורים בסדר העבודה. וגם הש"ץ כורע על ברכיו, אבל אסור לעקור ממקומו בשעת התפילה. ולכן נוהגין שיעמוד קצת רחוק מן העמוד, כדי שיוכל לכרוע על ברכיו בלי עקירה ממקומו, והעומדים אצלו מסייעים אותו לעמוד, שלא יצטרך לעקור רגליו.
התקיעות שבתוך החזרת התפלה, אין להש"ץ לתקוע, אלא אם הוא בטוח שלא תתבלבל דעתו על ידי כך.
(יז)[עריכה]
בתקיעות שבתוך החזרת התפילה, יש מנהגים שונים כמה תוקעין, וכל מקום יחזיק מנהגו. וכן בתקיעות שלאחר התפילה יש מנהגים שונים.
ולאחר שגמרו כל התקיעות כפי מנהג המקום, יש להצניע את השופר, ולא יתקעו יותר. אפילו מי שרוצה להיות תוקע ביום שני, אין לו לתקוע ביום ראשון להתלמד.
(יח)[עריכה]
אם יש מילה, מלין לאחר ההפטרה קודם תקיעת שופר. והרמז: "זכור ברית אברהם" (זו מילה), "ועקידת יצחק" (זה שופר). ובשבת מלין אחר "אשרי". ואם צריכין למול אצל היולדת, מלין אחר היציאה מבית הכנסת.
(יט)[עריכה]
מי שיצא בתקיעת שופר וצריך לתקוע בשביל אחרים, יכול גם כן לברך את הברכות. ומכל מקום יותר נכון שזה שהוא צריך לצאת, הוא יברך את הברכות.
והתוקע בשביל נשים, אם הוא כבר יצא, לא יברך את הברכות, אלא האשה תברך, כיון דמצד הדין נשים פטורות מתקיעת שופר, משום דהוי מצות עשה שהזמן גרמא. ויש אומרים דמי שיצא לא יתקע כלל בשביל נשים, והרוצה לתקוע בשביל נשים, יתקע קודם שישמע התקיעות בבית הכנסת, ויברך על התקיעות ויכוון שיֵצא בהן.
ובלבד שלא יהיה בשלוש שעות הראשונות של היום, כי אז אין לתקוע ביחידות. או שיתקע להן בשעה שתוקעין בבית הכנסת, או לאחר התקיעות שבבית הכנסת, אלא שיכוין שלא לצאת בתקיעות אלו, אלא בתקיעות שהוא יתקע לפני האשה, ויברך עליהן.
ואף על גב שהולך אחר כך לבית הכנסת להתפלל מוסף ולשמוע התקיעות שבתפילה, אין ההפסק מצריכו לברך שנית, דכולהו תקיעות חדא מצווה נינהו.
ואם האשה חלושה וצריכה לאכול קודם התקיעות, יכולה לאכול.
(כ)[עריכה]
כשיוצאין מבית הכנסת, יש ללכת בשובה ונחת שמח וטוב לב, בביטחון כי שמע ה' בקול תפילתנו ותקיעותינו ברחמים. ואוכלין ושותין כיד ה' הטובה. ומכל מקום יזהר שלא לאכול אכילה גסה, ותהא יראת ה' על פניו. ויש ללמוד תורה על השולחן.
לאחר ברכת המזון אין לישן, אלא הולכין לבית הכנסת ואומרים תהילים בציבור עד תפילת מנחה. ואך מי שראשו כבד עליו יכול לישן מעט קודם שילך לבית הכנסת.
(כא)[עריכה]
לאחר תפילת מנחה, הולכין אל הנהר (לזכור זכות העקדה. דאיתא במדרש: כשהלך אברהם אבינו עם יצחק בנו לעקדה, עשה השטן את עצמו כמו נהר לעכבו, ועבר אברהם אבינו עליו השלום בנהר עד צווארו, ואמר: "הושיעני אלהים כי באו מים עד נפש" (תהלים סט, א). ועוד יש טעם, מפני שאנו ממליכין היום את הקב"ה עלינו, והדרך הוא למשוח את המלכים אצל הנהר, לרמז שתמשך מלכותו).
וטוב שיהיה מחוץ לעיר, ויש בו דגים (לזכר, שאנו משולים כדגים חיים הללו שנאחזים במצודה, כך אנו נאחזים במצודת המוות והדין, ומתוך כך נהרהר יותר בתשובה. עוד טעם, לסימן שלא ישלוט בנו עין הרע כמו בדגים, ונפרה ונרבה כדגים.
ויש אומרים הטעם, כי לדגים אין גבינים, ועיניהם פקוחות תמיד, כדי לעורר עינא פקיחא דלעילא).
ואם אין שם נהר שיש בו דגים, הולכין לנהר אחר או לבאר.
ואומרים הפסוקים, "מי אל כמוך" וכו', ככתוב בסידורים סדר תשליך, ומנערים שולי הבגדים, והוא לרמז בעלמא, ליתן לב להשליך את החטאים, ולחפש ולחקור דרכיו מהיום והלאה, שיהיו בגדיו לבנים ונקיים מכל חטא.
אם חל יום ראשון בשבת, הולכין ביום שני.
(כב)[עריכה]
לאחר שחוזרין לבית הכנסת ועדיין לא הגיע זמן ערבית, יזהר מחברת מרעים, שלא יבא חס ושלום לדברים בטלים, אך יעסוק בתורה או בתהילים או בספרי מוסר, כי קדוש היום לאדוננו.
(כג)[עריכה]
שני ימים טובים של ראש השנה, כיום אחד ארוך הן חשובים, וקדושה אחת הן (עיין לעיל סי' צ"ט ס"ב).
ולכן נחלקו הפוסקים אם לברך בליל שני בקידוש, וכן בהדלקת הנרות, וכן בתקיעות של יום שני, "שהחיינו" או לא. כי יש אומרים, כיוון דקדושה אחת הן, וכבר בירך "שהחיינו" בראשון, אין צריך לברך עוד בשני.
ועל כן נוהגים, שבקידוש ליל שני מניחים על השולחן פרי חדש, שתהא ברכת "שהחיינו" שבקידוש גם על הפרי, או שלובש בגד חדש.
ואם אין לו – אינו מעכב, ואומר "שהחיינו" בקידוש (כי אנו תופסין העיקר כהפוסקים שאומרים שצריך לברך "שהחיינו").
וכן האשה בהדלקת הנרות לליל שני (אם נוהגת לברך שהחיינו), אזי על כל פנים אם אפשר, תלבש בגד חדש או תניח פרי חדש, שתהא ברכת "שהחיינו" גם על זה. ואם אין לה, אינו מעכב.
וכן התוקע ביום שני, אם אפשר, יש לו ללבוש בגד חדש. ואם חל יום ראשון בשבת, אינו צריך, דהא עדיין לא ברכו שהחיינו על השופר.
הערות[עריכה]
^ (הערת המעתיק: ולא נהגו כן)


סימן קודם – לתוכן העניינים – סימן הבא
דיני עשרת ימי תשובה, ובו ו' סעיפים
תוכן עניינים
1 (א)
2 (ב)
3 (ג)
4 (ד)
5 (ה)
6 (ו)
(א)[עריכה]
עשרת ימי תשובה, שמם מורה עליהם שהם מיוחדים לתשובה. וכל אדם מחוייב אז לשוב בתשובה שלימה לפני ה' יתברך שמו קודם בוא יום הגדול והנורא יום הכיפורים, שנאמר: "לפני ה' תטהרו". ונאמר: "דרשו ה' בהמצאו", ואמרו רז"ל: אלו עשרה ימים שבין ראש השנה ליום הכיפורים.
לכן צריך האדם בימים אלו לפשפש במעשיו ולשוב ממעשיו הרעים. וספק עבירה צריכה יותר תשובה מעבירה ודאית, כי יותר מתחרט האדם כשהוא יודע שעשה עבירה מאם אינו יודע. ולכן קרבן אשם תלוי צריך להיות יותר ביוקר מקרבן חטאת.
וירבה בתורה ובמצוות ובצדקה וימעט בעסקיו. וכתב הרמ"ק ז"ל, שיהיו ימים אלו כמו חול המועד, שלא יעשה בהם אלא מלאכה הכרחית.
וביותר צריך האדם לתקן דברים שבינו לבין חבירו, אשר עליהם אין כפרה עד שיחזיר את הגזל ואת העושק, ויפייסו שימחול לו.
(ב)[עריכה]
ראוי לאדם שיתנהג בימים אלו גם בחומרות שאינו נוהג בהם כל השנה, כי גם אנו מבקשים מאת ה' יתברך שמו שיתנהג עמנו בחסידות. והאוכל כל השנה פת פלטר, לא יאכל בימים אלו כי אם פת ישראל. וכדומה לזה.
(ג)[עריכה]
בברכת המזון, יש נוהגין לומר "הרחמן יחדש" וכו', כמו בראש השנה.
(ד)[עריכה]
נוהגין שלא לעשות נישואין בימים אלו.
(ה)[עריכה]
בשבת שובה יש לקרות למפטיר אדם חשוב.
(ו)[עריכה]
יש נוהגין שאין מקדשין את הלבנה עד מוצאי יום הכיפורים, שאז שמחים, ומקודם היו בדאגה. ויש אומרים דאדרבה, טוב לקדשה קודם, כדי להוסיף בזכויות. והכל לפי הזמן.
במקום שמצוי לקנות אתרוגים לולבין והדסים, נוהגין אנשי מעשה להיות זריזין מקדימים לקנות בימים אלו, כדי שתצטרף גם המצווה היקרה הזאת לזכויותינו.
דף זה מוגן ויכולים לערוך אותו רק משתמשים רשומים בעלי ותק של ארבעה ימים לפחות. הסיבה להגנה היא: השחתות רבות. ייתכן שתמצאו פרטים נוספים ביומן ההגנות. אם אתם סבורים שיש לשנות את תוכן הדף, אנא ציינו זאת בדף השיחה.


סימן קודם – לתוכן העניינים – סימן הבא
דיני ערב יום כפור, ובו י"ז סעיפים
תוכן עניינים
1 (א)
2 (ב)
3 (ג)
4 (ד)
5 (ה)
6 (ו)
7 (ז)
8 (ח)
9 (ט)
10 (י)
11 (יא)
12 (יב)
13 (יג)
14 (יד)
15 (טו)
16 (טז)
17 (יז)
(א)[עריכה]
נוהגין לעשות כפרות בערב יום הכיפורים באשמורת הבוקר, שאז הרחמים גובר.
לוקחין תרנגול שאינו מסורס, לזכר, ותרנגולת לנקבה, ולאשה מעוברת תרנגול ותרנגולת. תרנגול, שמא הוולד הוא זכר. ואם הוולד היא נקבה, די לאמה ולבתה בתרנגולת אחת. ואפילו שאר בני אדם יכולין שניים ליקח כפרה אחת.
ובוחרים בלבנים, על שם שנאמר: "אם יהיו חטאיכם כשנים כשלג ילבינו". אבל אין לחזור בפירוש בשעת קניין אחר לבנים ולקנותם ביוקר, כי זהו כעין דרכי אמורי, אלא כשיזדמן לו לבן שקנה אותו בין אחרים, יבחר בו.
לוקח כל אחד כפרתו בידו הימנית, ואומר הפסוקים: "בני אדם" וכו', ומסבבה סביב ראשו ואומר: "זה חליפתי" וכו' שלוש פעמים.
אם מסבב לאחרים, אומר "זה חליפתך". ויש לו לסבב תחילה לעצמו ואחר כך לאחרים.
וטוב שתהא השחיטה גם כן באשמורת הבוקר תיכף לאחר הסיבוב.
ואל יחשוב האדם שזוהי כפרתו ממש, אלא יחשוב כי כל מה שעושין בעוף הזה, היה ראוי לבוא עליו בעונותיו, ויתאונן על חטאיו, והקב"ה ברחמיו יקבל תשובתו.
ונוהגין לזרוק בני מעיהם, הכבד והכליות של הכפרות, על הגגות או בחצר, מקום שהעופות יכולים לקחת משם, לפי שראוי לרחם על הבריות ביום זה, כדי שירחמו עליו מן השמים. ועוד, מפני שאכלו גזל, כדי שיתן האדם אל ליבו להרחיק את עצמו מן הגזל.
אם אין תרנגולים מצויים, יכול ליקח אווז או שאר בעלי חיים שאינו ראוי להקרבה, ויש אומרים אפילו דגים. אך לא תורים ובני יונה, שהן ראויין להקרבה, ויהא נראה כאילו מקדיש קדשים בחוץ.
יש נוהגין ליתן את הכפרות לעניים, אבל יותר טוב לפדות את הכפרות בממון וליתן את הממון לעניים.
(ב)[עריכה]
אין אומרים "מזמור לתודה", ולא תחנון ולא "למנצח". גם אין אומרים "אבינו מלכנו"; רק כשחל יום הכיפורים בשבת, אז אומרים ערב יום הכיפורים בשחרית "אבינו מלכנו".
(ג)[עריכה]
מצווה להרבות בסעודה ולאכול ולשתות. וכל האוכל ושותה בערב יום הכיפורים לשם מצווה, נחשב לו כאילו התענה גם היום. ומצווה לאכול דגים בסעודה הראשונה.
(ד)[עריכה]
עבירות שבין אדם לחברו, אין יום הכיפורים מכפר עד שיְרַצה את חברו, שנאמר: "מכל חטאתיכם לפני ה' תטהרו", כלומר: חטאתיכם שהם לפני ה' לבד, יום הכיפורים מכפר, אבל מה שבין אדם לחבירו, אין יום הכיפורים מכפר עד שירצה את חברו.
לכן צריך כל אדם לדקדק, שאם יש בידו ממון של אחרים שלא כדין, יחזיר לו ויפייס אותו.
ואם יש בידו ממון שהוא מסופק בו אם הוא שלו על פי דין או לא, יודיע לחברו שהוא רוצה לעמוד עמו מיד לאחר יום הכיפורים לדין תורה הקדושה, ויקבל עליו באמת לקיים כאשר יצא מפי הבית-דין.
וגם אם לא חטא כנגד חברו אלא בדברים, צריך לפייסו, ומחוייב ללכת בעצמו לפייסו. אך אם קשה עליו, או שהוא מבין כי יותר קרוב שיתפייס על ידי אמצעי, יעשה על ידי אמצעי.
והאיש אשר מבקשין ממנו מחילה, ימחול בלב שלם ולא יהא אכזרי, כי אין זה ממידת ישראל, אלא ממידת עשיו, שעליו נאמר: "ועברתו שמרה נצח". וכן הוא אומר על הגבעונים, לפי שלא מחלו ולא נתפייסו: "והגבעונים לא מבני ישראל המה". אבל דרכן של זרע ישראל הוא להיות קשה לכעוס ונוח לרצות.
וכשהחוטא מבקש ממנו למחול, ימחול בלב שלם ובנפש חפצה, ואפילו הצר לו הרבה, ולא יקום ולא יטור.
ואדרבה, אם החוטא אינו מתעורר לבוא אליו לבקש מחילה, יש לו להאיש העלוב להמציא את עצמו לאותו שחטא, כדי שיבקש ממנו מחילה.
ומי שאינו מעביר שנאה ביום הכיפורים, אין תפילתו נשמעת חס ושלום. וכל המעביר על מידותיו, מעבירין לו על כל פשעיו.
(ה)[עריכה]
אם מת זה האיש אשר חטא כנגדו, מביא עשרה אנשים ומעמידן על קברו ואומר: "חטאתי לאלהי ישראל ולזה האיש (פלוני) שחטאתי לו", והם ישיבו לו: "מחול לך, מחול לך, מחול לך".
ויש לו לילך יחף. גם יש לו לפרט את החטא, אם אינו בזיון להמת.
אם קבר המת הוא חוץ לשלוש פרסאות ממקום שדר בו החוטא, אינו צריך לילך בעצמו לשם, אלא ישלח שלוחו, והשליח יקח שם עשרה אנשים וילך על קברו ויאמר: "הנני שליח של פלוני מודה ברבים. ששלחני פלוני לבקש מחילה על מה שחטא" וכו'.
אם חרף אדם לאחר מותו, אינו צריך לילך על קברו, אלא יבקש ממנו מחילה במקום שחרפו. ואם הוציא עליו שם רע, צריך לקבל על עצמו תשובה על שעבר חרם הקדמונים שלא להוציא שם רע על מתים.
(ו)[עריכה]
מצווה על כל אדם לטבול את עצמו בערב יום הכיפורים, ליטהר מטומאת קרי. ועוד, משום תשובה, וכמו גר שנתגייר צריך טבילה. ולכן גם נערים ובתולות יש להם לטבול. ויש לדקדק שלא תהא עליו שום חציצה (עיין לקמן סי' קס"א). ועיקר זמן הטבילה הוא לאחר חצות היום.
אשה ששימשה מיטתה, יכולה לפלוט שכבת זרע בתוך שלושה ימים לאחר כך, והרי היא כמו בעל קרי, ולא הועילה לה הטבילה לענין זה.
והתקנה היא, שקודם הטבילה תרחוץ היטב בחמין, ולא תפלוט אחר כך עוד.
ואמנם אם שימשה סמוך לטבילה, או סמוך לוסתה, שאז רגילה להתעבר, אסור לה להשחית זרע ההריון, ולכן לא תרחץ בחמין. ומכל מקום יש לה לטבול בצונן.
מי שהוא אָבֵל רחמנא ליצלן, אפילו בתוך שבעה, יכול לרחוץ ולטבול את עצמו כמו שעה או שתי שעות קודם הלילה, אפילו קודם מנחה. אבל שאר כל דיני אבלות, כגון ישיבה על גבי קרקע ובלא מנעלים, נוהג עד הלילה.
(ז)[עריכה]
נוהגין שכל בעל הבית עושה נר לביתו, מפני שביום הכיפורים ירד משה עם הלוחות השניות, והתורה נקראת נר. ועוד נר אחד בשביל נשמות אביו ואמו שמתו לכפר עליהם. ונוהגין שמדליקין אחד בביתו, שידלק עד שעת הבדלה ויבדיל עליו (עיין לקמן סי' קל"ג סעיף כ"ח), ואחד מדליקין בבית הכנסת.
ולא יעשו נרות אלו משעווה של בתי עבודה זרה.
ומהיות שקצת מקפידים אם אירע שכבה נרו ביום הכיפורים, אף כי באמת אין בזה שום חשש, מכל מקום טוב למנוע מזה, ויתן את הנר להשמש שהוא יעמידו במקום שירצה, והאיש לא ידע כלל מקום נרו.
ויש לישא את הנר לבית הכנסת כשהולך לתפילת מנחה, להעמידו על מכונו ולהדליקו אחר כך, קודם בין השמשות; כי בעת שבאים אחר כך לבית הכנסת לערבית, הזמן בהול.
(ח)[עריכה]
כשהולכין לבית הכנסת לתפילת מנחה, נוהגין ללבוש בגדי שבת.
בתפילת המנחה, אומרים לאחר השמונה עשרה את הווידוי. דהיינו קודם "אלהי נצור", אומרים את הפסוק "יהיו לרצון" וגו', ומתחילין "אלהינו ואלהי אבותינו תבוא לפניך" עד "וחלאים רעים". ואחר כך אומרים "אלהי נצור" וכו', ואומרים עוד הפעם הפסוק "יהיו לרצון" וכו'.
אם בעוד שהוא אומר את הווידוי חוזר הש"ץ את התפילה, כיוון שהוא כבר אמר את הפסוק "יהיו לרצון", יכול לענות אמן ולומר קדושה ומודים.
(ט)[עריכה]
צריך לומר את הווידוי מעומד, וישחה כמו במודים.
וכשמזכיר את החטא, יכה באגרוף על הלב, כלומר: אתה גרמת לי שחטאתי.
סדר הווידוי ככתוב בסידורים, אומרים כולם בשווה. ומי שהוא יודע בעצמו חטא שלא נזכר בווידוי, כיון שהוא אומר את הווידוי בלחש, נכון שיפרט את החטא ההוא, ויתוודה עליו במרירות הלב ובדמעות שליש. וכן אם החטא הוא אחד מהמפורשים בהווידוי, אזי כשמגיע אליו יתמרמר עליו ביותר.
עוונות שהתוודה עליהם ביום הכיפורים שעבר, אף על פי שהוא יודע שלא עשה אותם יותר, מכל מקום יכול לחזור ולהתוודות עליהם, והרי זה משובח, שנאמר: "וחטאתי נגדי תמיד".
(י)[עריכה]
לאחר תפילת המנחה, אין אומרים "אבינו מלכנו", בין שחל יום הכיפורים בחול, בין שחל בשבת.
(יא)[עריכה]
אחר תפילת המנחה נוהגין להלקות. ואף על פי שאין מלקות זה מלקות ממש, מכל מקום מתוך כך ישים אל ליבו לשוב מעבירות שבידו.
ויש ליקח רצועה של עגל, אף על פי שאינה רחבה טפח. הנלקה יהא מוטה ושוחה על ברכיו, פניו לצפון ואחוריו לדרום.
ונוהגין לומר וידויים בשעה שנלקה. והמלקה אומר "והוא רחום" וגו' שלוש פעמים, שהם ל"ט תיבות, כנגד ל"ט מלקות.
(יב)[עריכה]
לעת ערב אוכלין סעודה המפסקת. ונוהגין לטבול פרוסת המוציא בדבש, כמו בראש השנה. ואין לאכול אלא דברים שהם קלים להתעכל, כגון בשר ועוף. ונוהגין שאין אוכלים דגים בסעודה זו. ולא יאכל ולא ישתה דברים המחממים, כגון מאכלים המתובלים בבשמים וכרכום.
וצריך ליזהר מאוד להוסיף מחול על הקודש, דהיינו שיפסיק מלאכול בעוד יום קצת קודם בין השמשות, וזריזין מקדימין להפסיק כמו שעה קודם הלילה.
ואם מפסיק מלאכול בעוד יום גדול ודעתו לאכול או לשתות אחר כך, צריך שיתנה קודם ברכת המזון ויאמר בפירוש, או לכל הפחות יהרהר בליבו, שאינו מקבל עליו עדיין את התענית.
(יג)[עריכה]
המנהג במדינות אלו שאין מטמינין בערב יום הכיפורים לצורך מוצאי יום הכיפורים כדרך שמטמינין מערב שבת לשבת, משום דהוי כמכין מיום הכיפורים לחול, וגם משום דמיחזי כרעבתנותא.
(יד)[עריכה]
כתיב: "לקדוש ה' מכובד", ודרשינן: זה יום הכיפורים, שאין בו אכילה ושתייה, מצווה לכבדו בכסות נקייה ובנרות. לכן מציעין גם בבית הכנסת מצעות נאות. ומרבין בנרות שנקראו כבוד, שנאמר: "באורים כבדו ה'", ומתרגמינן: "בפנסיא יקרו ה'".
קודם בין השמשות פורסין מפות על השולחנות, ומדליקין נרות בבית, כמו בערב שבת. ויש להדליק נר בחדר שאשתו שוכבת שם, כדי שלא יבוא לידי תשמיש.
ומברכין על הנרות "להדליק נר של יום הכיפורים", ואם חל בשבת, מברכין "להדליק נר של שבת ושל יום הכיפורים" (ולעניין ברכת "שהחיינו", עיין לעיל סימן ק"ג סעיף ד').
(טו)[עריכה]
נוהגין ללבוש את הקיטל, שהוא בגד מתים, ועל ידי זה לב האדם נכנע ונשבר. וגם האָבֵל יכול ללובשו. וכיון שהוא בגד מיוחד לתפילה, לא ילך בו לבית הכיסא.
גם הנשים לובשות בגדים לבנים ונקיים לכבוד היום, אך לא יקשטו את עצמן בתכשיטין, מפני אימת הדין.
(טז)[עריכה]
המנהג שהאב והאם מברכין את הבנים ואת הבנות קודם שנכנסין לבית הכנסת, שאז כבר חל קדושת היום ושערי הרחמים נפתחו. ומתפללים בברכה זו שייחתמו לחיים טובים, ושיהא לבם נכון ביראת ה'. ומתחננים בבכי ובדמעות שתקובל תפלתם. וגם הבנים והבנות מתעוררים שילכו בדרך טובים וארחות צדיקים ישמורו.
ויש שהולכים גם לקרוביהם שהם תלמידי חכמים וצדיקים שיברכו אותם, ומבקשים מהם שיתפללו גם בעדם ביום הקדוש והנורא. ויש להקדים לעשות כן בעוד היום גדול, כי לעת ערב ראוי שיהיו נכונים לקבל קדושת היום בהשקט וישוב הדעת.
נוסח הברכה: "ישימך" וגו', "יברכך" וגו', ועוד מוסיף כל אחד כפי צחות לשונו. ויש לומר תפילה זאת: "ויהי רצון מלפני אבינו שבשמים שיתן בלבך אהבתו ויראתו, ותהא יראת ה' על פניך כל ימי חייך שלא תחטא, ותהי חשקך בתורה ובמצוות, עיניך לנוכח יביטו, פיך ידבר חכמות ולבך יהגה אימות, ידיך יהיו עוסקים במצוות רגליך ירוצו לעשות רצון אביך שבשמים, ויתן לך בנים ובנות צדיקים וצדקניות עוסקים בתורה ובמצוות כל ימיהם ויהי מקורך ברוך, ויזמין לך פרנסתך בהיתר ובנחת וברווח מתחת ידו הרחבה ולא על ידי מתנת בשר ודם, פרנסה שתהא פנוי לעבודת ה', ותיכתב ותיחתם לחיים טובים וארוכים בתוך כל צדיקי ישראל אמן.
(יז)[עריכה]
נוהגין ללבוש את הטלית. ויש ליזהר ללובשו בעוד יום, ויברך עליו. ואם נתאחר עד בין השמשות, לא יברך עליו.


סימן קודם – לתוכן העניינים – סימן הבא
סדר ליל יום הכיפורים, ובו ה' סעיפים
תוכן עניינים
1 סעיף א
2 סעיף ב
3 סעיף ג
4 סעיף ד
5 סעיף ה
סעיף א[עריכה]
במדינות אלו נוהגין קודם כל נדרי, מוציא הגדול שבקהל ספר תורה ומסבב עמו סביב הבימה, והאנשים מחבקים ומנשקים את הספר תורה, ומבקשים מחילה וסליחה על מה שפגמו בכבוד התורה, ומקבלים עליהם מהיום ואילך ללכת בדרכה.
ואומרים כמה פעמים הפסוק: "אור זרוע" וגו'.
ועומד עם הספר תורה אצל הש"ץ מימינו, ועוד אחד מחשובי הקהל עומד אצלו משמאלו, גם כן עם ספר תורה, ואומרים שלושתן: "בישיבה של מעלה" וכו'.
והש"ץ אומר "כל נדרי" שלוש פעמים בניגון הידוע. ויש לכל אדם לומר עם הש"ץ בלחש. ויש להתחיל "כל נדרי" בעוד יום, ולהמשיך בו עד הלילה.
ולאחר שאמר הש"ץ "ברכו" וענו "ברוך" וכו', מחזירין את הספר תורה להיכל וחוזרין למקומן. ובשבת יכולים לחזור למקומן בתחילת "מזמור שיר ליום השבת".
סעיף ב[עריכה]
כשהש"ץ אומר ברכת "שהחיינו", יכוון להוציא את הציבור. ומכל מקום נכון שהשומע יכוון שלא יצא בברכת הש"ץ, אלא יברך בעצמו בלחש, וימהר לסיים קודם הש"ץ כדי שיענה אמן. והנשים שבירכו בהדלקת הנרות "שהחיינו", וכן איש אם הדליק ובירך אז "שהחיינו", לא יברכו עתה "שהחיינו".
סעיף ג[עריכה]
ליל יום הכיפורים ויומו, אומרים "ברוך שם כבוד מלכותו" לעולם ועד בקול רם.
סעיף ד[עריכה]
יש שעומדים על רגליהם בכל סדר תפילת ערבית וכל היום. ואם נחלשו, יכולים לסמוך לאיזה דבר.
וטעם העמידה, להיות דוגמת המלאכים. ולכן הנשים לא יעמדו.
מי שעמד פעם אחת על דעת לעשות כן כל ימיו ואח"כ רוצה לחזור, צריך התרה.
סעיף ה[עריכה]
יש נוהגין ללון בבית הכנסת ולומר שירות ותשבחות כל הלילה. וכשצריך לישן, ירחיק את עצמו מן הארון הקודש. והחזנים לא ייעורו, כי על ידי זה מאבדין קולן.
קודם השכיבה יאמר ארבעה מזמורי תהילים הראשונים, שהם מסוגלים להינצל מקרי רחמנא ליצלן, כי יש בהם שלוש מאות ושש תיבות וארבעה מזמורים, עולה שלוש מאות ועשרה כמניין "קרי". וראשי וסופי המזמורים עולה קכ"ו, וד' מזמורים והכולל ביחד עולה קל"א, כמניין סמא"ל, יכוון לסלקו מעליו.
וטוב שלא יתעטף בכרים ובכסתות המחממין, ועל כל פנים לא יכסה רגליו.


סימן קודם – לתוכן העניינים – סימן הבא
הלכות יום הכיפורים, ובו ל"א סעיפים
תוכן עניינים
(א)
(ב)
(ג)
(ד)
(ה)
(ו)
(ז)
(ח)
(ט)
(י)
(יא)
(יב)
(יג)
(יד)
(טו)
(טז)
(יז)
(יח)
(יט)
(כ)
(כא)
(כב)
(כג)
(כד)
(כה)
(כו)
(כז)
(כח)
(כט)
(ל)
(לא)
(א)[עריכה]
יום הכיפורים אסור באכילה ובשתייה, ברחיצה, בסיכה, בנעילת הסנדל ובתשמיש המטה. ואסור בכל מלאכה וטלטול כמו בשבת.
וכיון שצריכין להוסיף מחול על הקודש, לכן אסורים בכל אלו מבעוד יום איזה זמן קודם בין השמשות, וכן במוצאי יום הכיפורים זמן מועט לאחר צאת הכוכבים.
(ב)[עריכה]
ליגע באוכלין ומשקין כשצריכין לתת לקטנים, יש מתירין ויש מחמירין. ואם אפשר יש ליזהר.
(ג)[עריכה]
איסור רחיצה, עיין סימן קכ"ד סעיף ז' ח' ט'. וגם ביום הכיפורים אינו אסור רק ברחיצה של תענוג (ועיין עוד בסימן קנ"ט).
וצריך ליזהר מאד שלא ירחץ יותר ממה שמוכרח לו.
ולתפילת נעילה ומנחה ומעריב, כיוון שעומד כל היום בבית הכנסת ועוסק בתפילות ופיוטים, הרי הוא משמר ידיו, ולא ירחצם.
(הערת המעתיק: ופשוט שאם ישן ב"הפסקה" בין שחרית למנחה או בין מנחה לנעילה, שנוטל ידיו כדין נטילת שחרית, והיינו עד פרקי אצבעותיו).
(ד)[עריכה]
הכהנים שעולים לדוכן, כיוון שלדוכן צריכין נטילת ידיים עד הזרוע, ואם לא נטלו ידיהם בשחרית רק האצבעות, אף שבירכו אז על נטילת ידיים, מכל מקום כיוון שהנטילה ההיא לא הועילה להם לדוכן, אם כן כשנוטלין עתה עד הזרוע, צריכין לברך שנית על נטילת ידיים.
וטוב יותר שיטלו ידיהם גם בשחרית עד הזרוע, ולא יצטרכו עתה לברך שנית.
(ה)[עריכה]
החולה, אפילו אין בו סכנה, רוחץ כדרכו.
כלה בתוך שלושים יום משנישאת, רוחצת פניה, כדי שלא תתגנה על בעלה.
(ו)[עריכה]
הרואה חס ושלום קרי ביום הכיפורים, אם לח הוא, מקנחו במפה. ואם כבר נתייבש, רוחץ מקומות המלוכלכים לבד, דדינו כצואה. ולא ירחץ בבגד, שלא יבוא לידי סחיטה.
ואסור לטבול, אף על פי שהוא רגיל לטבול בשאר ימות השנה. ויגלה צערו לתלמיד חכם מה שאירע לו ביום הקדוש והנורא, והוא יורהו מה לעשות שיתכפר לו ויאריך ימים.
(עיין בקרבן נתנאל שעל הרא"ש פרק יום הכיפורים סימן כ"א, ובספר עה"ק החדש קונטרס יוסף בסדר סימן א', ובהגהות הגאון מהרב"פ זצ"ל לאורח חיים סי' תרט"ו).
(ז)[עריכה]
סיכה אסורה אפילו בשביל להעביר הזוהמא, ואפילו על מקצת גופו. אך חולה, אפילו אין בו סכנה, סך כדרכו.
ומי שיש בו חטטין, במדינותינו שאין נוהגין הבריאים לסוך בחול, אסור לו לסוך, משום דמוכח שהיא משום רפואה (כן כתב בדרך החיים). ועיין לעיל סימן צ"א.
(ח)[עריכה]
נעילת הסנדל, יש אוסרין אפילו בסנדל של עץ שאינו חפוי בעור. אבל של גמי או קש או בגד, מותר.
ויש להחמיר בנעילת הסנדל אפילו במקום רפש וטיט וגשמים. ואפילו הולך בין גויים, אסור. ואם הוא מצטער הרבה לילך במקום רפש וטיט וגשמים בלי סנדל, ינעול סנדלין שהם בלי עקב, או מנעלים שהם עם עקב, אלא יחליפם של שמאל לימין ושל ימין לשמאל אם יש חילוק ביניהם. ולפני פתח בית הכנסת יחלוץ אותם ויצניעם. ויזהר שלא ליגע בהם לא בנעילה ולא בחליצה, שלא יצטרך לרחוץ ידיו.
(ט)[עריכה]
מותר לעמוד על כרים וכסתות, אפילו הן של עור. אבל בתפילת שמונה עשרה אסור לעמוד על שום דבר. אך מי שהוא איש מצונן, מותר לו לעמוד על קצת עשבים.
(י)[עריכה]
כל חולה, אף על פי שאין בו סכנה, או מי שיש לו מכה ברגלו, וכן היולדת כל שלושים, מותרין בנעילת הסנדל.
(יא)[עריכה]
אסור ליגע באשתו אפילו ביום. ויחזיקנה כל יום הכיפורים כמו נידה.
(יב)[עריכה]
מעוברות ומניקות, מתענות ומשלימות ככל אדם. ומניקה שוולדה חולה ומסוכן, ואינו רוצה לינק כי אם ממנה, ואם תתענה תהא סכנה לוולד, לא תתענה.
(יג)[עריכה]
מעוברת שהריחה איזה מאכל ומתאווה לו, וידוע שאם אין נותנין לה ממה שהיא מתאווה – היא וולדה מסוכנים, לכן אם אמרה צריכה אני לאכול, אף על פי שאין פניה משתנים, או שרואים שפניה משתנים, אף על פי שאינה אומרת כלום, לוחשין לה באוזנה שהיום הוא יום הכיפורים, כי לפעמים מתיישבת דעתה בכך. ואם לא נתיישבה דעתה, מאכילין אותה בעניין זה:
מתחילה נותנין לה דבר מועט, שטובלין אצבע ברוטב וכדומה ונותנין לתוך פיה, כי לפעמים בטיפה אחת מתיישבת דעתה.
ואם לאו, נותנין לה פחות מכשיעור (עיין לקמן סעיף ט"ו).
ואם עדיין לא נתיישבה, נותנין לה די צרכה.
וכן כל אדם שהריח מאכל ונשתנו פניו, מסוכן הוא (ועיין לעיל סימן ל"ג סעיף ד'), ונוהגין בו כמו שכתבנו. אבל כל זמן שלא נשתנו פניו, אין מאכילין אותו, אף על פי שאומר צריך אני.
(יד)[עריכה]
יולדת, וכן חולה שיש בו סכנה, לעניין אכילה ושתייה וחילול יום הכיפורים, דינם כמו בחילול שבת (עיין לעיל סימן צ"ב וסימן צ"ג). אלא דלעניין אכילה ושתייה, אפילו כמה רופאים אומרים שאינו צריך, ואפילו אומרים שהאכילה או השתייה תזיק לו, והחולה אומר שהוא צריך, ואפילו הוא אומר שעדיין אינו מסוכן, אלא שאם לא יאכל – יכבד עליו החולי ויסתכן, שומעין לו ומאכילין אותו, כי לעניין אכילה ושתייה הוא יותר מבין על עצמו, ולב יודע מרת נפשו.
(טו)[עריכה]
כשמאכילין את המעוברת או את היולדת או את החולה, מניחין לפניהם את המאכל ואומרים להם: אם יודע אתה שאפשר שתסתכן אם לא תאכל די מחסורך, תאכל כסדר עד שתבין כי די לך. אבל אם אפשר לך שלא תאכל בפעם אחת כשיעור, עשה כך.
ויאכל בפעם אחת כשיעור שני שלישי ביצה (כי שיעור אכילה להתחייב כרת ביום הכיפורים היא ככותבת הגסה, שהוא פחות מעט מכביצה בינונית בלא קליפתה), וישהה קצת ושוב יאכל כך. וישהה בין אכילה לאכילה עד שתהא מסוף האכילה הראשונה עד תחילת האכילה השנייה לכל הפחות שיעור כדי אכילת פרס.
וכן יכול לאכול אפילו הרבה פעמים, רק שלא יהיו שתי אכילות בתוך שיעור אכילת פרס אם אפשר ודי לו (כי שתי אכילות שהן בכדי אכילת פרס מצטרפות ונחשבות כאכילה אחת).
ובשתייה, ישתה בפעם אתת קצת פחות ממלוא לוגמיו, וישהה גם כן קצת ויחזור וישתה. ושהיות אלו יהיו גם כן לכל הפחות כדי אכילת פרס, או על כל פנים לפחות כדי שתיית רביעית. ויש לשער קודם יום הכיפורים שיעורים אלו על כלי שעות (שעון, אוהר, זייגער), כדי שידעו אותם על נכון.
(טז)[עריכה]
מי שאחזו בולמוס, והוא חולי מחמת רעבון, וסימניו – שעיניו כהות ואינו יכול לראות, מאכילין אותו עד שיאורו עיניו.
(יז)[עריכה]
בכל אלו שמאכילין אותן משום סכנה, אם אין שם מאכל היתר, מאכילין אותן מאכל איסור (ועיין בשו"ע סימן תרי"ח סעיף ט').
ואם מאכילין אותן דבר איסור, נראה דיש להאכילן פחות פחות מכזית (בכל כדי אכילת פרס, כנ"ל סעיף טו), אם די להן בכך.
(יח)[עריכה]
אם דעתו מיושבת, מברך לפניהם ולאחריהם. אבל קידוש לא יעשה. ובברכת המזון, אומר יעלה ויבוא. ואם חל בשבת, אומר גם רצה. ואם שכח – אינו צריך לחזור ולברך, שאין חיוב היום לאכול פת.
(יט)[עריכה]
קטן וקטנה פחותים מתשע שנים, אפילו אם רוצים להתענות קצת, אין מניחין אותן, שלא יבוא חס ושלום לידי סכנה. אבל משיש להם תשע שנים שלמות והם בריאים, מחנכים אותן שיתענו קצת, ולא יאכלו עד לאחר איזה שעות ממה שהם רגילים לאכול.
ובנעילת הסנדל ורחיצה וסיכה, יש לחנכם גם קודם תשע שנים.
(כ)[עריכה]
טוב להריח איזה פעמים בבשמים ולברך עליהם, כדי להשלים מאה ברכות. ואמנם כל זמן שלא הסיח דעתו, אסור לברך שנית, דהוי ברכה לבטלה. על כן צריך להפסיק בינתים זמן גדול, שיהא היסח הדעת בינתיים. וטוב שיריח בכל פעם בבשמים אחרים, אף שהן ממין אחד. ומכל שכן אם יש לו שלושה מינים, כגון עצי בשמים, עשבי בשמים ומיני בשמים.
ואם יכוון לכל ברכות הש"ץ והקוראים בתורה והמפטירין, לא יחסרו לו רק שלוש ברכות לתשלום מאה, וישלים באלו שעל הבשמים.
(כא)[עריכה]
מזכירין נשמות ביום הכיפורים, משום דזכירת המתים משבר ומכניע ליבו של אדם. ועוד, לפי שגם המתים צריכין כפרה, כדאיתא בספרי (על דברים כא, ח): "כפר לעמך ישראל", אלו החיים. "אשר פדית", אלו המתים. מלמד שהמתים צריכין כפרה. ונודרים צדקה בעבורם (ועיין לעיל סי' ס"ז סעיף ג' שיש לומר בלי נדר). וסמך לזה, בסוף פרשת תצוה כתיב: "אחת בשנה יכפר" (שמות ל, י), וסמיך ליה: "ונתנו איש כופר נפשו לה'" (שם פסוק יב).
ומועילה הצדקה בעבור המתים, כי ה' בוחן לבבות שאם היה זה המת חי, גם כן היה נותן צדקה. והחי יכול לבקש להקל דין המת, כמו דוד שהתפלל על אבשלום (סוטה י ב). והמתים הצדיקים מליצים על צאצאיהם.
גם ביום אחרון של פסח וביום שני דשבועות ובשמיני עצרת מזכירין נשמות, לפי שקורין בהם "כל הבכור", וכתיב שם: "איש כמתנת ידו" (דברים טז, יז), לכן נודרין מתנות לצדקה. וכיון שנודרין לצדקה, נהגו ליתנה בעבור הנשמות שיזכור אותם אלהים לטובה, וגם אותנו יזכור עמהם לטובה בזכיותיהם.
ונוהגין כי מי שיש לו אב ואם יוצא מבית הכנסת בשעת הזכרת נשמות. גם נוהגים שבתוך שנה ראשונה למיתת האב או האם, יוצא גם כן מבית הכנסת (ועיין הטעם בספר כרם שלמה אורח חיים סימן תרס"ח, ובספר שערי אפרים פתחי שערים שער י' אות ל"ב).
(כב)[עריכה]
אם יש תינוק למול, מלין קודם אשרי, ומברכין ברכת המילה בלא כוס.
ובמדינותינו נוהגין לברך על הכוס, ונותנין ממנו מעט להתינוק הנימול, מלבד מה שנותנים לו כשאומרים "בדמייך חיי". אבל לתינוק אחר אין ליתן לטעום מן הכוס (דחמיר מתשעה באב).
הנוהג למצוץ ביין, לא יזלפו בפה, רק ביד, ומוצץ בה כדרכו.
(כג)[עריכה]
נוהגין לשטוח עשבים בבית הכנסת. והטעם הוא, לפי שנוהגין להשתחוות וליטול על הפנים בשעת העבודה, זכר למקדש, ומקום שהקרקע מרוצף באבנים – אסור להשתחוות כן, ואפילו במקום שאינו מרוצף יש קצת איסור, על כן שוטחין עשבים להפסיק בין הקרקע. ואם אין שם עשבים, יפסיק בטליתו או בדבר אחר.
(כד)[עריכה]
זמן תפילת נעילה הוא כשהחמה היא בראש האילנות, כדי שישלים אותה עם צאת הכוכבים. ולפעמים נמשכת קצת בתוך הלילה, ואפילו הכי אומרים "חָתְמֵנוּ", לפי שאין הדין מסתלק עד שיגמרו ישראל את סדריהם למטה.
והחרוז "היום יפנה" וכו', אם יצאו הכוכבים – לא יאמר כן, משום דהוי דובר שקרים; אלא יאמר: "היום פנה, השמש בא ופנה".
הש"ץ אומר ברכת כהנים ו"שים שלום" אף על פי שהוא לילה (הערת המעתיק: היינו "אלוהינו ואלוהי אבותינו ברכנו בברכה המשולשת" וכו', אבל הכהנים אינם נושאים את כפיהם לאחר השקיעה, אפילו לנוהגים שהכהנים נושאים כפיים בכל יום).
(כה)[עריכה]
יש לבטל המנהג שהנוכרי מדליק נרות לצורך אמירת הפיוטים בנעילה; אלא הנרות הדולקות – יפזרם בכל הבית הכנסת, דזה הוי שבות דשבות.
(כו)[עריכה]
לאחר תפילת נעילה, אפילו חל בשבת וגמרו ביום, מכל מקום אומרים "אבינו מלכנו". ואומרים "שמע ישראל" פעם אחת, "ברוך שם כבוד מלכותו לעולם ועד" שלוש פעמים, "ה' הוא האלקים" שבע פעמים, ללוות את השכינה שמתעלה למעלה משבעה רקיעים.
ואומר הש"ץ קדיש שלם בניגון של שמחה. ואחר כך תוקעין תקיעה אחת, והיא סימן לסילוק שכינה למעלה, כמו שהיה במתן תורה, שכשעלתה השכינה נאמר: "במשוך היובל" וגו', ונאמר: "עלה אלקים בתרועה", וגם הוא זכר לתקיעת יום הכיפורים ביובל.
ויכולין לתקוע אף על פי שעדיין לא יצאו כוכבים אלא שהוא בין השמשות, ואפילו הוא שבת. אבל בעוד יום אין לתקוע.
לאחר התקיעה אומרים כולם שלוש פעמים: "לשנה הבאה בירושלים".
(כז)[עריכה]
לאחר צאת הכוכבים מתפללין מעריב. ויש להעמיד ש"ץ הגון. ויתפלל בנחת ובכוונה, ויש לגעור בהחוטפים.
אומרים בתפלת שמונה עשרה "אתה חוננתנו". אם חל בשבת אומרים "ויתן לך" (הערת המעתיק: והורה מרן הגאון רבי שלמה זלמן אוירבך זצ"ל לדחות אמירתו לאחר הבדלה, אפילו במקום שנהגו לאומרו בכל שבת קודם עלינו). אבל אין אומרים "ויהי נועם" "ואתה קדוש".
ולאחר התפילה מקדשין את הלבנה (הערת המעתיק: וגם בזה יש הנוהגין לדחות לאחר הבדלה), ופוקדין איש את רעהו בשמחה וטוב לב כמו ביום טוב.
(כח)[עריכה]
בהבדלה של מוצאי יום הכיפורים, צריכין לברך דווקא על נר ששבת; ולא על נר שהוציאו עתה מן האבנים וכדומה, ולא במה שהודלק ממנו. והמובחר הוא להדליק נר אחר מן הנר שהודלק אתמול בביתו, ולברך על שניהם. ואם אין לו נר בביתו, יביא את הנר הדולק מבית הכנסת, ולהדליק עוד אחד מזה הנר ולברך עליהם. ובשעת הדחק מברכין על הנר שהודלק מנר של גוי, או מהאור שהוציאו מאבנים וכדומה.
ואין מתחילין "הנה אל ישועתי", אלא מברכין על הכוס ועל הנר והמבדיל. ואין מברכין על הבשמים.
ואם היה שבת, מברכין גם על הבשמים, וגם מתחילין "הנה אל ישועתי" כמו בשאר מוצאי שבת.
(כט)[עריכה]
אוכלין ושותים ושמחים במוצאי יום הכפורים, דאיתא במדרש, במוצאי יום הכיפורים בת קול יוצאת ואומרת: "לך אכול בשמחה לחמך ושתה בלב טוב יינך כי כבר רצה האלקים את מעשיך" (קהלת ט, ז).
(ל)[עריכה]
המדקדקין במצוות מתחילין מיד במוצאי יום הכיפורים בעשיית הסוכה, לקיים "ילכו מחיל אל חיל" (תהילים פד, ח).
(לא)[עריכה]
ביום שלאחר יום הכיפורים נוהגין להשכים לבית הכנסת.
ובימים שבין יום הכיפורים לסוכות אין מתענין אפילו תענית יארצייט, ואין אומרים תחנון, לפי שהם ימי שמחה, שהיו מחנכין בהם את המזבח בימי שלמה. וגם אנחנו עוסקים במצוַת בניין סוכה והכנת אתרוג ושאר המינים, לכבוד אדון האדונים, מקדש ישראל והזמנים.


<< | קיצור שולחן ערוך · סימן קלד | במהדורה המנוקדת | >>
הלכות סוכה
ובו ט"ו סעיפים:
א | ב | ג | ד | ה | ו | ז | ח | ט | י | יא | יב | יג | יד | טו
סעיף א[עריכה]
מצווה לבנות את הסוכה מיד ביום שלאחר יום הכיפורים, ואפילו הוא ערב שבת, דמצווה הבאה לידו אל יחמיצנה. ויבחר מקום נקי להעמידה שם.
ומצווה על כל אדם שיעסוק בעצמו בעשיית הסוכה ובהנחת הסכך. ואף על פי שהוא אדם נכבד, זהו כבודו, שעוסק בעצמו במצווה.
ומן הראוי היה לברך שהחיינו על עשיית הסוכה, אלא שאנו סומכין על שהחיינו שאומרים בקידוש.
ויהדר ליפות את הסוכה ולנאותה בכלים נאים ומצעות נאות כפי כוחו.
סעיף ב[עריכה]
בעניין דפנות הסוכה, יש הרבה חילוקי דינים, ואין הכל בקיאים. על כן צריכין לעשות דפנות שלמות וחזקות, שלא יהא הרוח מניע אותם, וגם שלא יכבה הרוח את הנרות.
ומי שאין לו די צורכו לדפנות, מוטב שיעשה שלוש שלמות מארבע שאינן שלמות.
ומי שידו משגת, מצווה לו שתהיה לו סוכה בנויה עם גגות שנפתחים ונסגרים על ידי צירים, לסוגרם בשעת הגשמים, וכשפסקו הגשמים נפתחים הגגות, והסכך הוא נגוב, ויכול לקיים מצוַת סוכה כראוי.
סעיף ג[עריכה]
גם בסכך יש כמה דינים. וכיוון שאנו נוהגין לסכך בענפי אילנות או בקנים, כיוון שהם גידולי קרקע, והמה תלושים, ואינם מקבלים טומאה, ואינם קשורים יחד, אין בהם שום חשש.
סעיף ד[עריכה]
לכתחילה ראוי להחמיר שלא להניח על הסוכה דבר המקבל טומאה שיניח עליו את הסכך, כגון סולמות שיש בהן בית קיבול השליבות, וכל שכן שאר כלים, כגון מרא (מעדר) ומגרפה. ואפילו ליתן אותם על הסכך להחזיקו יש להחמיר. ובדיעבד, או שאין לו שאר דברים, הכל מותר, דקיימא לן דמותר להעמיד את הסכך בדבר המקבל טומאה.
סעיף ה[עריכה]
צריך להניח סכך עד שתהא צילתה מרובה מחמתה. שאם היה חמתה מרובה מצילתה, פסולה מן התורה. ולכן צריכין ליזהר להניח כל כך, שאפילו לאחר שיתייבש, תהא צילתה מרובה.
גם צריכין ליזהר שלא יהא במקום אחד אוויר שלושה טפחים.
ולכתחילה צריך שיהא אוויר קצת בין הסכך, כדי שייראו הכוכבים. ומכל מקום, אם היתה מעובה, שאין הכוכבים נראים, כשרה. אבל אם היתה מעובה כל כך שאפילו אם יורדים גשמים הרבה אינם יורדים לתוכה, אם כן הוי כעין בית ופסולה.
סעיף ו[עריכה]
בסוכות הבנויות, לפעמים בולטים דפים למעלה על הכתלים, ועל דפים אלו מונחים הכלונסאות שעליהם הסכך. ומאחר שאין הדף רחב ארבע אמות, אינו פוסל את הסוכה משום סכך פסול, כי הלכה למשה מסיני היא דבפחות מארבע אמות אמרינן דופן עקומה. פירוש, שנחשב אל הדופן, וחשבינן לזה כאילו הדופן נתעקם שם למעלה. אלא שאין יושבים ואין ישנים תחת הדף, כי שם אין לו דין סוכה, ואפילו אינו רחב אלא ארבעה טפחים; אבל יתר הסוכה כשרה.
אך אם מונחים אצל הדופן דפים ברוחב ארבע אמות או יותר, זהו נקרא סכך פסול, ופוסל את כל הסוכה.
ומכל מקום אם אינו כן אלא בצד אחד, כמו שהדרך הוא בקצת סוכות בנויות, שעושין קצת תקרה מצד אחד (כדי לפנות לשם את הכלים תיכף בהתחלת הגשמים), זה אינו מזיק; דכיוון שאינו אלא מצד אחד, הרי יש כאן עוד שלוש דפנות כשרות שמונח עליהם סכך כשר, וסוכה משלושה דפנות גם כן כשירה. ובלבד שיהא שם (היינו בשטח שתחת הסכך הכשר, מלבד זה שתחת התקרה) שיעור סוכה, דהיינו לכל הפחות שבעה טפחים על שבעה טפחים במרובע. ולא ישבו תחת התקרה.
סעיף ז[עריכה]
העושה סוכתו תחת ענפי אילן, הרי היא פסולה. ואפילו אם מחמת הענפים בלבד היתה חמתה מרובה מצילתה, ואם כן – בסכך שהניח עליה עשה את הסוכה, מכל מקום פסולה.
ואפילו אם יקוץ אחר כך ענפי האילן, מכל מקום הסוכה נשארת בפסולה, דכתיב: "חג הסוכות תעשה לך", ודרשינן: "תעשה", ולא מן העשוי (עין לעיל סימן ט' ס"ו). ולכן, לאחר שקצץ הענפים, צריך הוא להגביה כל ענף מן הסכך, ויחזור ויניחנו לשם סוכה.
וכן אסור להניח את הסכך קודם שעשה את הדפנות, דבעינן שבהנחת הסכך תהא סוכה כשרה.
סעיף ח[עריכה]
וכן בסוכה העשויה בגגות הנפתחים, צריך לפתוח את הגגות קודם שמניח את הסכך. אף שאחר כך סוגר את הגג וחוזר ופותח, אינו מזיק, דהוי כאילו פורס עליה סדין וחוזר ונוטלו. ומכל מקום יש להחמיר שיהא הגג פתוח בהכנסת החג (מטה אפרים).
עוד צריכין ליזהר באלו הסוכות, שיהא הגג פתוח היטב, עומד בשווה עם דופן הסוכה; שאם אינו עומד בשווה, אלא נוטה קצת על הסכך, אפילו אינו שיעור גדול שתיפסל הסוכה בכך, מכל מקום צריך ליזהר שלא ישב במקום הזה שהגג משופע, שנמצא יושב תחת הגג (עיין לעיל סעיף ו ').
אף על פי שסוכת החג פטורה מן המזוזה, מכל מקום אלו הסוכות הבנויות שמשתמשים בהם כל השנה ונתחייבו במזוזה, גם בחג לא נפטרו, ואין צריכים אחר החג לקבוע את המזוזה מחדש.
סעיף ט[עריכה]
יוצאין בסוכה שאולה, אבל לא בסוכה גזולה. ולכן אסור לעשות סוכה ברשות הרבים. ובשעת הדחק, שאין לו סוכה אחרת בשום אופן, יושב בה ומברך עליה.
סעיף י[עריכה]
יש ליזהר שלא יקצוץ הישראל בעצמו סכך לסוכתו, אלא יקנה מאחר. ובשעת הדחק, יכול לקצוץ בעצמו, אלא שייטול רשות מבעל הקרקע.
סעיף יא[עריכה]
מותר לעשות סוכה בחול המועד.
סעיף יב[עריכה]
עצי סוכה, בין מהדפנות בין מהסכך, אסורין בהנאה עד לאחר שמחת תורה, כיון שהוקצו למצווה. ואפילו ליטול מהם קיסם לחצוץ שיניו אסור. ואפילו אם נפלו, אסורין, ולא מהני בהו תנאי.
ואם חל שמחת תורה בערב שבת, אסורים גם בשבת.
וכן נויי סוכה אסורים בהנאה, אפילו נפלו. וכיון שאסורין בהנאה, לכן בשבת וביום טוב אסורין בטלטול, משום מוקצה.
ומכל מקום, אתרוג התלוי בסוכה לנוי, מותר להריח בו, דלא הוקצה מריח.
ובנוי התלוי בסכך נוהגין שאפילו תנאי לא מהני, אבל בנוי התלוי בדפנות מהני תנאי.
והסדינין המצויירים שתלויים בסוכה לנוי, נוהגין לטלטלן, שלא יתקלקלו מן הגשמים, ואפילו לא התנה בפירוש, כי מסתמא מתחילה אדעתא דהכי תלאן.
ומכל מקום טוב להתנות תחילה בפירוש, דהיינו קודם בין השמשות הראשון, יעמוד שם ויאמר: אני מתנה שאהא מותר לאכול ולהשתמש בנוי סוכה זו מתי שארצה.
וצריך ליזהר בנוי סוכה אשר בדעתו ליטלו בתוך יום טוב, שלא לקושרו בקשר אלא בעניבה (עיין לעיל סימן פ' סעיף מ"ה מ"ו).
סעיף יג[עריכה]
גם לאחר החג, כשסותר את הסוכה, לא יפסע על העצים ולא ישתמש בהם לדבר מגונה, משום דתשמישי מצווה נינהו כמו ציצית (עיין לעיל סימן ט' סעיף י"ט).
סעיף יד[עריכה]
אסור לחקוק פסוק "בסוכות תשבו" וגו', או שאר פסוק, על דלעת וכיוצא בו לנוי סוכה, משום דיבוא אחר כך לידי בזיון; ועוד, דאסור לכתוב פסוק שלא לצורך.
סעיף טו[עריכה]
ערב סוכות לאחר חצות היום לא יאכל פת, כדי שיאכל בסוכה לתיאבון. ויש להרבות בצדקה בערב סוכות.


סימן קודם – לתוכן העניינים – סימן הבא
קלה. דיני ישיבת סוכה, ובו כ"ב סעיפים
תוכן עניינים
1 (א)
2 (ב)
3 (ג)
4 (ד)
5 (ה)
6 (ו)
7 (ז)
8 (ח)
9 (ט)
10 (י)
11 (יא)
12 (יב)
13 (יג)
14 (יד)
15 (טו)
16 (טז)
17 (יז)
18 (יח)
19 (יט)
20 (כ)
21 (כא)
22 (כב)
(א)[עריכה]
כתיב: "בסכות תשבו שבעת ימים", פירוש: תדורו בסוכות. אמרה תורה, שידור בסוכה שבעת ימים; כמו שהוא דר בביתו כל השנה, כן תהא עתה עיקר דירתו בסוכה, שיכניס לתוכה כליו הנאים ומצעות הנאות, ואוכל ושותה ולומד ומטייל וישן בסוכה.
ואפילו אם מספר עם חברו, יספר בסוכה. וכן אם מתפלל ביחידות, יתפלל בתוך הסוכה.
וכתיב: "למען ידעו דורותיכם כי בסוכות הושבתי את בני ישראל בהוציאי אותם מארץ מצרים". ולכן צריכין לכוין בישיבת הסוכה, שציוונו הקב"ה לישב בסוכה זכר ליציאת מצרים.
וסוכות אלו שאמר הכתוב: "כי בסוכות הושבתי", נחלקו בהם תנאים: רבי אליעזר אומר, המה ענני הכבוד שהקיף בהם הקב"ה את אבותינו לבל יכם שרב ושמש; ורבי עקיבא אומר, סוכות ממש, שעשו להם בשעת חנייתן מפני החמה. ואף על פי שיצאנו ממצרים בחודש ניסן, לא ציוונו לעשות הסוכה באותו הזמן, לפי שהוא התחלת ימי הקיץ ודרך כל ארם לעשות אז סוכה לצל, ולא היתה ניכרת שהיא במצוַת הבורא יתברך שמו, לכן ציווה אותנו לעשותה בחדש השביעי, שהוא זמן הגשמים ודרך כל אדם לצאת מסוכתו ולישב בביתו, ואנחנו יוצאין מן הבית לישב בסוכה, בזה יראה לכל כי מצוַת המלך היא עלינו לעשותה.
(ב)[עריכה]
צריך להחזיק את הסוכה בכבוד, שלא יהיו מצוות בזויות עליו. ולכן לא יכניס לתוכה כלים שאינם מכובדים, כגון קדרות, וכד ששואבים בו מים, וכלים שמשהים בהם קמח, ועריבה ויורה ומחבת ומכתשת וכיוצא בהן. וגם הקערות לאחר האכילה, צריך להוציאן לחוץ. אבל כלי שתיה יהיו בסוכה.
ונוהגין שלא להכניס לתוכה נר של חרס, משום דמאיס. וכן לא יעשה בה תשמיש בזוי, כגון שטיפת קדרות וקערות. אבל כוסות מותר לשטוף. וכל שכן דאסור להשתין בה, אפילו לתוך כלי, אף על פי שעושה כן בתוך ביתו. אבל תשמיש המיטה מותר בסוכה, שהרי עיקר מצוותה איש ואשתו.
אם הכניס לתוכה כלים בזויים, אינה נפסלת בכך, אך בשעה שהם בה אין לברך "לישב בסוכה" עד שיוציאם.
(ג)[עריכה]
אכילה בסוכה בלילה הראשון הוא חובה, שצריך לאכול בסוכה פת לכל הפחות כזית. ואפילו מצטער, חייב לאכול בסוכה. ואם יורדים גשמים (עיין להלן סעיף ט), אם מדמה שיפסקו לאחר שעה או שתי שעות, ימתין ואחר כך יקדש ויאכל בסוכה כראוי.
ואם רואה שלא יפסקו הגשמים, או שהמתין ולא פסקו, מקדש בסוכה ומברך "שהחיינו", ומכוון ב"שהחיינו" גם על הסוכה, אבל אינו מברך "לישב בסוכה". ונוטל ידיו ומברך המוציא ואוכל שם כזית פת בלי הפסק, והולך לתוך הבית וגומר סעודתו. ויש לו לכוון בשעת נטילת ידיים ובשעת ברכת המוציא שדעתו לאכול גם בבית (עיין לעיל סי' מ"ב סעיף י"ט כ"א).
ואם פסקו הגשמים קודם שבירך ברכת המזון, הולך שוב לתוך הסוכה, ומברך "לישב בסוכה", ואוכל קצת יותר מכביצה פת ומברך ברכת המזון. ואם פסקו הגשמים לאחר שבירך ברכת המזון, הולך גם כן לתוך הסוכה, ונוטל ידיו שנית ואוכל יותר מכביצה פת בברכת "לישב בסוכה", ומברך ברכת המזון.
אם בסוכה שלו, אף לאחר שפסקו הגשמים עדיין המים מטפטפין מן הסכך, ויש בשכונתו סוכה שהיתה מסוגרת בגג ולאחר הגשמים נפתחה, ילך שמה ויאכל פיתו בטוב לבב.
(ד)[עריכה]
בלילה השני (בחוץ לארץ) גם כן חובה לאכול בסוכה ואפילו הוא מצטער, ודינו כמו בלילה הראשון וכמו שכתבנו. אלא חילוק אחד יש ביניהן, שאם ראה שלא יפסקו הגשמים, או המתין ולא פסקו, מקדש בבית ואוכל שם, וקודם ברכת המזון הולך לתוך הסוכה, ואוכל שם לכל הפחות כזית פת בלא ברכת "לישב בסוכה", וחוזר לביתו ומברך ברכת המזון.
(ה)[עריכה]
ערבית, כשבא מבית הכנסת, נכנס לסוכה ומקדש מיד, רק לא יקדש אלא כשהוא ודאי לילה. וכשהוא מברך בקידוש "לישב בסוכה", יכוון לפטור בברכה זו סעודה זו, וגם השינה ושאר צרכיו שיעשה בסוכה עד הקידוש שביום המחר.
ובברכת "שהחיינו", יכוון שהוא מברך "שהחיינו" על החג וגם על הסוכה.
ולכן בלילה הראשון, מברכין תחילה "לישב בסוכה" ואחר כך "שהחיינו", שתהא ברכת "שהחיינו" גם על הסוכה. ובלילה השני מברך תחלה "שהחיינו", ואחר כך "לישב בסוכה".
(ו)[עריכה]
כשאוכלים כמה בעלי בתים בסוכה אחת, ויש שם גם הנשים ושאר בני בית שצריכין לשמוע היטב את הקידוש לצאת בו, אם יקדשו כל הבעלי בתים ביחד, תרי קלי לא משתמעי ולא ישמעו היטב את הקידוש. על כן טוב יותר שיקדשו בזה אחר זה.
ואם מקדשים ביחד, כגון אם אין שם מי שצריך לצאת בשמיעת קידוש, אם קדם אחד וסיים ברכת בורא פרי הגפן או ברכה אחרת ואחר כך סיים חברו, אין להראשון לענות אמן אחר ברכת חברו, משום דאמן הוי הפסק בין ברכת בורא פרי הגפן לשתיה. והעולם נוהגים להמתין זה על זה ועונין אמן, וזהו שלא כדין, אלא יש להם לומר הכל ביחד.
(ונשים שאומרות "שהחיינו" בהדלקת נרות, לעניין אם תענה "אמן" אחר "שהחיינו" בקידוש, נחלקו הפוסקים, וכל אחד ואחת ינהגו כמנהגם או ישאלו רב).
(ז)[עריכה]
בשאר הלילות, וכן בכל הימים, אין חיוב לאכול בסוכה, אלא שאם הוא רוצה לאכול אכילת קבע או לישן, צריך לאכול או לישן בסוכה. ומהי אכילת קבע? פת יותר מכביצה, אפילו לא קבע עליה, ואפילו היא פת כיסנין. וכן תבשיל העשוי מחמשת מיני דגן יותר מכביצה וקבע עליו, חייב בסוכה ולברך עליו "לישב בסוכה". אבל פירות, אפילו אכל הרבה וקבע עליו, מותר לאכול חוץ לסוכה. וכן יין או שאר משקים, או בשר וגבינה, מותר לאכול ולשתות חוץ לסוכה. ודווקא כשלא קבע עליהם, אבל אם רוצה לשתות יין או שאר משקים בדרך קבע, או שרוצה לאכול בשר או גבינה דרך קבע, צריך סוכה. ולא יברך עליהם "לישב בסוכה". וטוב שיאכל קודם פת, כדי שיברך. וכל זאת מדינא. אבל מי שמחמיר על עצמו שאפילו מים אינו שותה חוץ לסוכה, הרי זה משובח.
(ח)[עריכה]
שינה אפילו ארעי, מדינא צריך סוכה. וכן עושין המדקדקין במצוות, שאפילו שינת ארעי אינם ישנים חוץ לסוכה. ועתה שנוהגים הרבה להקל בשינה, כתבו האחרונים ז"ל כמה טעמים ללמד קצת זכות עליהם. אבל כל ירא שמים ראוי לו להחמיר ולעשות סוכה שיכול לדור שם עם אשתו כמו שהוא דר בכל השנה כולה, אם אפשר לו. ולכל הפחות שתהא ראויה לישן שם הוא לבדו. ואם אינה כן, אפילו בדיעבד היא פסולה.
(ט)[עריכה]
ירדו גשמים, פטור מן הסוכה. באיזה גשמים פטור? אם ירדו כל כך, שהוא משער שאם היו נופלים כך לתוך התבשיל היה מתקלקל, אפילו אין לפניו התבשיל, או שהוא משער שאם היו נופלים לתוך החדר שהוא בו, היה יוצא משם לחדר אחר, אז יצא גם מן הסוכה לבית.
ואם התחיל לאכול בסוכה ואחר כך ירדו גשמים, ונכנס לתוך הבית והתחיל לאכול גם בבית, או שמחמת הגשמים התחיל מתחילה לאכול בבית, ואחר כך פסקו הגשמים, גומר סעודתו בבית, ואינו מחוייב ללכת באמצע הסעודה מביתו לתוך הסוכה. (אם לא בלילה הראשון וכנ"ל בסעיף ג).
וכן כשהעת קר והמאכלים נקרשים בתוך הסוכה, פטור מן הסוכה ואוכל בבית.
(י)[עריכה]
לעניין שינה בסוכה, גם גשמים מועטין הוי צער לישן ויכול לצאת. ואם יצא לביתו והשכיב את עצמו לישן ואחר כך פסקו הגשמים, או שמתחילה שכב בביתו לישן מפני הגשמים ואחר כך פסקו, אין מטריחין אותו לילך לסוכה כל הלילה, אלא ישן בביתו עד הבוקר.
(יא)[עריכה]
כשהוא פטור מן הסוכה ואינו יוצא משם, נקרא הדיוט ואינו מקבל שכר עליו, ואינו רשאי לברך, משום דהוי ברכה לבטלה.
וכשיוצא מן הסוכה בשביל הגשמים, לא יבעט בסוכתו ויצא, אלא יצא בהכנעה, כעבד שמזג כוס לרבו ושפך לו רבו קיתון על פניו.
(יב)[עריכה]
נוהגין שאין מברכין לישב בסוכה אלא באכילת קבע. ונוהגין שמברכין תחילה "המוציא" ואחר כך "לישב בסוכה", קודם שטועם. ושאר הדברים שהוא אוכל בסוכה כל היום, וכל מה שהוא יושב ועושה שם, ואפילו אם ישן שם, נפטר הכל בברכה שבירך בשעת אכילת קבע, עד שיאכל שנית בקבע.
ואם לא יצא מן הסוכה לעסקיו או לבית הכנסת בין סעודה לסעודה, כיון שבירך פעם אחת, שוב אינו צריך לברך בסעודה שניה שאוכל. ואפילו כל שבעת ימי החג, אם ישב ואכל ולמד והתפלל וישן תוך סוכתו, אין צריך לברך רק פעם אחת, כיוון שלא הסיח דעתו מן הסוכה. ואפילו יצא יציאת ארעי ודעתו לחזור מיד, לא הוי היסח הדעת. ואין צריך לברך בסעודה שניה, רק כשיצא לעסקיו או לבית הכנסת וכדומה. ואפילו הלך לתוך ביתו ללמוד שם או לעשות שם איזה דבר שהוא שוהה בו, גם כן הוי היסח הדעת, וצריך לברך בסעודה שניה.
(יג)[עריכה]
מי שהולך, אפילו באמצע סעודתו, לסוכת חברו, ואוכל שם שיעור דחייב בסוכה, צריך לברך גם שם לישב בסוכה.
(יד)[עריכה]
מי ששכח לברך "לישב בסוכה" ונזכר באמצע סעודה, או אפילו לאחר שגמר אכילתו, צריך לברך, כי גם הישיבה שישב שם אחר כך היא מצווה.
(טו)[עריכה]
נשים פטורות מסוכה (כדין מצות עשה שהזמן גרמא), ואף על פי כן רשאין לברך. קטנים גם כן פטורים. ומכל מקום כל שהוא מבן חמש שנים ולמעלה, חייב אביו לחנכו שיאכל בסוכה. ואפילו אין אביו בביתו, אין להניחו שיאכל חוץ לסוכה.
(טז)[עריכה]
חולה ומשמשיו פטורים מסוכה. אם הוא חולה שאין בו סכנה, אין המשמשין פטורין אלא בשעה שהוא צריך להם. אם הוא חולה שיש בו סכנה, פטורין גם בשעה שאין צריך להן כל כך.
(יז)[עריכה]
מצטער גם כן פטור מן הסוכה בשאר הלילות (פירוש, למעט אכילת כזית בלילה הראשון), וכן כל הימים. והיינו שמצטער מחמת צינה או מרוח או מריח רע וכיוצא בו. וכן אם כבו לו הנרות בסוכתו בשבת, ויש לו טורח גדול לילך לסוכת חברו, יכול לילך לביתו במקום שיש לו נרות דולקות.
ודווקא אם מתחילה עשה סוכתו כראוי, ואך במקרה בא לו העניין שהוא מצטער לישב או לישן בתוכה; אבל אם מתחילה עשאה במקום ריח רע וכדומה, או במקום שמתיירא לישן בה, אינו יוצא בה אפילו באכילה ביום.
אם בא הרוח לכבות הנרות דרך הדפנות, מותר לפרוש שם סדין או בגד.
(יח)[עריכה]
הולכי דרכים ביום, פטורין מן הסוכה ביום, כיוון שאין להם שהות לטרוח אחר סוכה, כיוון שצריכין לילך תיכף לדרכן. אבל אם יכול לישב בסוכה בלי טורח, חייב לישב בסוכה. ובלילה, כשהוא במלון שהוא רוצה ללון שם, צריך לטרוח את עצמו לישב בסוכה. אפילו הוא במקום שאין שם סוכה, אם יכול לעשות סוכה במעט ממון, חייב להשתדל שיהיה לו סוכה לישן בתוכה.
ואם הולך גם בלילה, דינו כמו ביום.
וההולכים בכפרים לגבות חובות בחול המועד, אם אין יכולין לעשות להם סוכה, יחמירו על עצמם לחזור לבתיהם בכל לילה לקיים מצות סוכה.
(יט)[עריכה]
שלוחי מצווה, אפילו בלילה כשהם במלון, אם צריכים לטרוח אחר סוכה, או שאינו נוח להם לישן בסוכה, ואם יישנו יהיו למחר יגעים ויתעכבו מן המצווה, פטורין מסוכה. אבל בלאו הכי חייבים.
(כ)[עריכה]
שומרי גנות ופרדסים ותבואה וכיוצא בהם, אם אפשר לשמור כולו במקום אחד, יעשה לו שם סוכה וישב בה.
(כא)[עריכה]
העושים יין אצל הגויים, פטורין מן הסוכה בין ביום בין בלילה, משום דצריכים לשמור שלא יגע בו הגוי. ואם הוא בעניין שאינו צריך שימור, חייבין.
(כב)[עריכה]
היושבים בחנות, אף על פי שהם דרים חוץ לעיר והחנות הוא בעיר, ורגילין כל השנה ברוב פעמים לאכול שם ביום, מכל מקום בסוכות חייבים לאכול בסוכה.


<< | קיצור שולחן ערוך · סימן קלו | במהדורה המנוקדת | >>
הלכות לולב ושאר המינים
ובו י' סעיפים:
סעיף א - ב - ג - ד - ה - ו - ז - ח - ט - י
(א)[עריכה]
כבר נהגו ישראל, שמי שהוא קונה אתרוג ולולב והוא אינו מבין, מראה אותן למורה הוראה אם הם כשרים או לא, כי יש הרבה חילוקי דינים.
ויש להדר לקנות לולב חדש, כי לולב היבש אינו כשר אלא בשעת הדחק. ויש אומרים דכל שכלה הירקות שבו, הוי יבש.
שיעור הלולב, שיהיה השדרה חוץ מן העלין העליונים ארבעה טפחים. ובשעת הדחק, שלושה עשר גודלין ושליש גודל סגי.
(ב)[עריכה]
ההדס צריך להיות משולש, דהיינו שיוצאין בו מכל קן וקן שלושה עלין בשורה אחת בשווה, שלא יהיה אחד גבוה או נמוך מחבריו. וצריכין שיהיו העלין חופין את עצו, דהיינו שראש כל עלה יגיע למעלה מעוקצה של העלה שלמעלה. ובתוך אלו ההדסים המובאים ממרחק, בדוחק שיימצאו כשרים, וצריכין לבודקם. והירא דבר ה' יהדר לקנות הדסים לחים ירוקים משולשים ומהודרים. והגדלים במדינתנו, צריכין לדקדק בם אם אינם מורכבים, ואם לא גדלו בעציץ שאינו נקוב. וכן צריכים לדקדק בזה בלולבין הגדלים במדינתנו.
אם אינו בנמצא הדסים משולשים, יטול שאינם משולשים ולא יברך.
(ג)[עריכה]
שיעור ההדס שלושה טפחים. ובשעת הדחק סגי בעשרה גודלין. ויהיה כל ההדס מלמטה עד למעלה משולש. ובשעת הדחק, אם למטה המועט אינו משולש והרוב שלמעלה משולש, גם כן כשר.
צריכין לדקדק שלא ינשרו העלין מן ההדס, כי אם נשרו אפילו מקצת עלין, יש כמה חילוקי דינים וצריכין לעשות שאלת חכם.
(ד)[עריכה]
צריכין להשגיח שלא יהא נקטם ראשו, דהיינו ראש העץ. ואם אין לו רק קטומים, יעשה שאלת חכם. אבל הענפים הקטנים שיוצאין בין הקנים, צריכים לקטום אותם, שלא יפסיקו בין הקנים.
(ה)[עריכה]
הערבה ידועה. העלה משוך, ופיה חלק, והקנה אדום. ואפילו בעודו ירוק כשר, כיוון שכשהוא שוהה באילן מתאדם. ורוב מין זה גדל אצל הנחלים, ועל כן נקרא ערבי נחל. ואפילו הגדלים במקום אחר כשרים, אלא שאם אפשר, יש להדר ליקח מאותן הגדלים אצל נחל.
שיעור הערבה כשיעור ההדס.
(ו)[עריכה]
ערבה שיבשה, או שנשרו רוב העלין שלה, או שנקטם ראש העץ, פסולה. ויש אומרים דגם אם נידלדלו העלין מן הקנה ותלויים למטה, פסולה. וצריכים להשגיח מאד גם בערבה, כי לפעמים מחמת שתוחבין אותה אל הלולב או על ידי הנענועין, נושרין העלין, ואז פסולה.
(ז)[עריכה]
צריך ליזהר שלא יקצוץ הישראל בעצמו מן האילן אחד מארבעת המינים לצרכו, אפילו נתן לו בעל הקרקע רשות, אלא הגוי או ישראל אחר יקצצם ויקח מהם.
(ח)[עריכה]
לוקחין שלושה בדי הדס ושני בדי ערבה (ואין להוסיף), ואוגדין אותם עם הלולב, שיהיו כולן אגודה אחת.
וצריכין להשגיח שיהיו כולם כדרך גדילתן, דהיינו מקום החתך למטה, שאם נתהפך אפילו רק בד אחד, גם בדיעבד אינו יוצא.
ויש לאגוד את ההדס מימין השדרה אל הלולב, ואת הערבה משמאלו, דהיינו שכשיטול את הלולב והשדרה נגד פניו, יהיה ההדס נגד ימינו והערבה נגד שמאלו. ויהיו למטה הכל שוים, כדי שכשיטול את הלולב יאחוז כולם. ומכל מקום יש לראות שיהיה ההדס מעט גבוה מן הערבה. וצריך להשגיח שתצא השדרה מן הלולב למעלה מן ההדס לכל הפחות טפח.
קושר כולם ביחד בקשר גמור, דהיינו שני קשרים זה על גבי זה. ומלבד מה שקשר אלו המינים ביחד, יעשה עוד בלולב שלושה קשרים, רק טפח אחד מן הלולב למעלה יהיה בלי קשר, כדי לכסכס בו בשעת הנענועים.
אם יש חוט כרוך על ההדס, צריך להסירו קודם האיגוד, שלא יהא חציצה.
אם הותרה האגודה ביום טוב, אסור לאוגדה ביום טוב בקשר, אלא בעניבה, או כמו שנוהגין שכורכים סביבותיהם ותוחבין ראש הכרך לתוך העיגול הכרוך.
(ט)[עריכה]
ערבה שנתלשה ביום טוב, בין ביום טוב הראשון בין ביום טוב שני, אסורה היום אפילו בטלטול בעלמא, כי הוא מוקצה גמור. ואם נתלשה ביום טוב ראשון, כשרה ביום טוב שני. אך אם חל יום ראשון בשבת ונתלשה, אסורה גם ביום שני.
אם הובאו מחוץ לתחום אתרוג או שאר מינים, מותרין לטלטלן ולצאת בהם. אך אם אין העיר מתוקנת בעירובין, אסורין לטלטל לחוץ מן הבית שהם שם, וילכו כולם שמה לצאת בהם.
(י)[עריכה]
מי שאין לו כל ארבעת המינים מובחרים, טוב לו יותר לצאת בשל חברו (ועיין סימן שלאחר זה סעיף ח'). ומכל מקום מצווה לו שיהיו לו גם כן ארבעה מינים כפי השגת ידו, לעשות בהם הנענועים בהלל ובהקפות.


<< | קיצור שולחן ערוך · סימן קלז | במהדורה המנוקדת | >>
דיני נטילתן וסדר ההקפות
ובו י"ג סעיפים:
א | ב | ג | ד | ה | ו | ז | ח | ט | י | יא | יב | יג

(א)[עריכה]
נוטל את הלולב עם האיגוד ושדרת הלולב כנגד פניו בימינו, ואת האתרוג בשמאלו. וכיון שבכל המצוות צריכין לברך עליהן קודם עשייתן, וגם האתרוג צריכין להחזיק דרך גדילתו, דהיינו שהעוקץ שבו נחתך מן האילן יהיה למטה והשושנתא למעלה, על כן כשהוא נוטל את האתרוג קודם שמברך, יטלהו בהיפוך, העוקץ למעלה והשושנתא למטה, שלא יצא בו, ומברך מעומד "על נטילת לולב" (לפי שהלולב גבוה מכולן, חשוב הוא ונקראת כל האגודה על שמו). וביום ראשון מברך גם "שהחיינו". ואם חל יום ראשון בשבת, שאין נוטלין בו לולב, אזי מברך שהחיינו ביום שני.
ולאחר שבירך, מהפכו בידו ומקרבו אל הלולב שלא יהיה פירוד ביניהם, ומנענע לארבע רוחות כסדר הזה: מזרח, דרום, מערב, צפון, מעלה, מטה. וכן בנענועים שבהלל וכן בהקפה, יזהר לקרב את האתרוג אל הלולב שלא יהיה פירוד ביניהם.
אם הפך ונטל את האתרוג בימין ואת הלולב בשמאל, יחזור ויטלם בלא ברכה.
(ב)[עריכה]
איטר, נוטל את הלולב בימינו שהוא שמאל כל אדם, ואת האתרוג בשמאלו. ואם הפך, חוזר ונוטלם בלא ברכה. ומי שהוא שולט בשתי ידיו, הרי הוא ככל אדם.
(ג)[עריכה]
נכון שיחלוץ את התפילין קורם נטילת לולב. ולכל הפחות יסיר את הרצועה מעל ידו, שלא תהא חציצה. גם נכון להסיר הטבעות שבאצבעותיו. (היינו לנוהגין להניח. ואין נוהגין בארץ ישראל להניח תפילין כלל בחול המועד).
(ד)[עריכה]
סדר הנענועים שבהלל כך הם: ב"הודו", יש שש תיבות חוץ מן השם. וינענע בכל תיבה לרוח אחת, ובשם לא ינענע. ב"הודו", למזרח. "כי", לדרום. "טוב", למערב. "כי", לצפון. "לעולם", למעלה. "חסדו", למטה.
הש"ץ אינו מנענע אלא ב"הודו" וב"יאמר נא ישראל", והציבור בכל פעם שאומרים "הודו".
וב"אנא", הש"ץ גם הצבור מנענעים רק ב"אנא ה' הושיעה נא". וכיון שמלבד השם יש בו שלוש תיבות, מנענעים בכל תיבה לשתי רוחות. וב"הודו" שבסוף הלל גם כן מנענעים הש"ץ והציבור.
כשמנענע למטה, ישפיל רק ידיו למטה, והלולב עם שאר המינים יישארו כדרך גדילתן. ויש נוהגין שמהפכין את הלולב לצד מטה. ואל ישנה אדם מן המנהג.
אין צריך להפוך פניו להצד שהוא מנענע, רק ראש הלולב יטה. והנענוע אין צריך שיהיה בחוזק, אלא כסכוס מעט כדי שיתנענעו העלין סגי.
(ה)[עריכה]
אסור לאכול קודם נטילת לולב. ומי שהוא בדרך ומצפה שיבוא למקום שיש שם אתרוג ולולב, וכן הדרים בישובים ומשלחים להם אתרוג ולולב, צריכין להמתין עד חצות היום ולא יותר, כי אסור להתענות ביום טוב ובחול המועד יותר. ומי שחלש ליבו להמתין עד חצות, יכול לטעום איזה דבר קודם. אבל מי שאין ליבו חלש, יש לו להחמיר אפילו בטעימה.
(ו)[עריכה]
מותר להחזיר הלולב ביום טוב למים ולהוסיף עליו מים, אבל לא יחליף. ובחול המועד מצווה להחליף את המים, כדי שיישאר הלולב לח ומהודר. ונוהגין ליקח בחול המועד בכל יום ערבה חדשה ללולב, והוא הידור מצווה.
(ז)[עריכה]
הדס של מצווה, אסור להריח בו בכל שבעת ימי החג, אפילו בשבת. אבל באתרוג, מותר להריח בו בשבת, ומברכין עליו "הנותן ריח טוב בפירות". ובשאר ימי החג אין להריח בו אפילו שלא בשעת נטילתו לצאת בו, משום דיש ספק ברכה.
הלולב, אסור לטלטלו בשבת אפילו לצורך גופו ומקומו, משום דהוי מוקצה. אבל האתרוג, כיוון שיכולין להריח בו, אינו מוקצה ומותר לטלטלו. ומותר ליתנו לתוך המוכין שהיה בו קודם יום טוב, שכבר קלט הריח. אבל לא יתנו לתוך מוכין חדשים או לבגד, משום דמוליד ריחא.
(ח)[עריכה]
ביום טוב הראשון אין יוצאין בלולב ושאר מינים שאולים, אלא צריכין שיהיו שלו ממש, דכתיב: "ולקחתם לכם ביום הראשון", ודרשינן "לכם", משלכם, להוציא את השאול. ולדידן בני חוץ לארץ שעושין שני ימים טובים מספיקא, גם ביום טוב שני אין מברכין עליו. ואם אחר נותנם לו במתנה על מנת להחזיר, הוי מתנה ויוצא בהם. ואפילו נותנם לו סתם לצאת בהם, נחשב כאילו אמר לו בפירוש שהוא נותנם לו במתנה על מנת להחזיר.
אם אין האיש בביתו והאשה רוצה ליתנם לאחר לצאת בהם, תליא באומדן דעת הבעל, אם הוא גברא דקפיד או לא.
(ט)[עריכה]
שותפים שקנו להם אתרוג ושאר המינים, מסתמא אדעתא דהכי קנאום, דבשעת מצוותן כל אחד מקנה חלקו לחברו. ולכן המנהג שהקהל קונים אתרוג, וכל הקהל יוצאין בו. וכל מי שידו משגת, מחוייב לתת דמי אתרוג. ועם כל זאת מוטב לצאת באתרוג של יחיד אשר לו כל המינים מהודרים, כי מה שהיחיד מקנה לחברו עדיף טפי.
(י)[עריכה]
ביום הראשון לא יתנו להקטנים ליטול לולב ואתרוג עד לאחר שיטלו הגדולים, כי הקטן קונה ואינו מקנה מן התורה.
(יא)[עריכה]
בכל ימי החג לאחר תפילת מוסף, נוהגין להעלות ספר תורה על הבימה, ומניחין את ארון הקודש פתוח עד לאחר אמירת ההושענות, שאז מחזירין את הספר תורה. וכל מי שיש לו אתרוג ולולב, מקיף את הבימה שעליה הספר תורה בשעת אמירת ההושענות.
בכל יום מקיפין פעם אחת. וביום השביעי, שהוא הושענא רבה, מוציאין כל הספרי תורה ומעלין אותן על הבימה, ומקיפין שבע פעמים, זכר למקדש, שבכל יום היו מקיפין את המזבח פעם אחת, וביום השביעי שבע פעמים.
ההקפות צריכין להיות לצד ימין. ולפי שהספר תורה על הבימה, וכל הציבור צריכין להפוך פניהם כלפי ספר תורה שעל הבימה קודם שיתחילו להקיף, ואז הוי צפון ימין שלהם, לכן מקיפין דרך צפון.
כל מי שיש לו אתרוג ולולב ואינו מקיף, רעה הוא עושה.
בקצת מקומות נוהגין בהושענא רבה ובשמחת תורה, לאחר שהוציאו כל הספרי תורה מן ארון הקודש, מעמידין לתוכו נר דולק (לרמז תורה אור, שכשאין שם תורה צריכין לאור אחר). ואין זה מנהג יפה ויש לבטלו, כי אסור להשתמש בארון הקודש תשמיש חול אפילו לפי שעה (ט"ז סי' קנ"ד ס"ק ז'. אבל בא"ר סי' תרס"ט מביא מנהג זה בשם הס' מ"צ).
(יב)[עריכה]
בשבת אין מקיפין, שגם במקדש לא היו מקיפין. ולכן אין מעלים ספר תורה על הבימה, אלא פותחין את ארון הקודש עד לאחר אמירת ההושענות.
(יג)[עריכה]
מי שאירע לו אֵבל בחג, וכן אבֵל כל שנים עשר חודש על אביו או אמו, נוהגין שאינו מקיף. ויש לו לכבד באתרוג ולולב שלו את מי שאין לו, שיקיף הוא.


<< | קיצור שולחן ערוך · סימן קלח | במהדורה המנוקדת | >>
דיני הושענא רבה, שמיני עצרת ושמחת תורה
ובו י סעיפים:
א | ב | ג | ד | ה| ו| ז| ח| ט| י
(א)[עריכה]
ביום חמישי של חול המועד (בחוץ לארץ. ובארץ הוא ביום שישי של חול המועד) הוא הושענא רבה.
נוהגין להיות ניעורים בלילה שלפניו לעסוק בתורה, כמו שנדפס הסדר. לפי שבחג נידונין על המים, שכל חיי האדם תלויים במים, והיום הוא יום האחרון של החג, והכל הולך אחר החיתום.
בשחרית מרבים קצת בנרות בבית הכנסת כמו ביום הכיפורים, והש"ץ לובש את הקיטל. אומרים "למנצח" (בפסוקי דזמרה) כמו ביום טוב, ואומרים גם מזמור לתודה, ואין אומרים נשמת.
ואומרים "אין כמוך", "שמע ישראל" כמו ביום טוב, ובקדושת מוסף "נעריצך" (בנוסח אשכנז, דהיינו "כתר" בנוסח ספרד).
(ב)[עריכה]
מנהג נביאים שכל אחד יטול ביום זה ערבה מיוחדת, מלבד הערבה שבלולב. וכל הפוסל בערבה שבלולב פוסל בערבה זו. לכן לא יקצצנה הישראל בעצמו לצרכו (כמו שכתבנו לעיל סי' קל"ו ס"ז). אלא שאם נשרו אפילו רוב העלין, כשרה, ואפילו עלה אחד בבד אחד כשרה. ומכל מקום הידור מצווה הוא שיהיו בה עלין הרבה, והבדים ארוכים. והמנהג היפה לקחת חמש בדין, ואוגדין אותם בעלי לולב.
(ג)[עריכה]
אין לוקחין אותה עם הלולב ביחד, אלא כשמגיע ל"תענה אמונים", מניחים את הלולב והאתרוג ונוטלין אותה, לפי שאז מתפללין על המים. ולאחר גמר ההושענות מנענעין עימה, ואחר כך חובטין אותה בקרקע חמש פעמים, ודי בזה, אפילו לא נחסרו עליה.
ולאחר החבטה לא יזרקנה על הקרקע, משום ביזוי מצווה. וטוב להצניעה להשליכה בתוך האש שאופין מצות, הואיל ואיתעבד בה חדא מצווה, ליתעבד בה מצווה אחריתא.
(ד)[עריכה]
ליל שמיני עצרת, יש להמתין שלא לקדש עד הלילה. ומברכין בקידוש "שהחיינו", לפי שהוא רגל בפני עצמו. ואין מברכין "לישב בסוכה" (היינו בחוץ לארץ שיושבים בו בסוכה), לפי שבתפילה ובקידוש אומרים "יום השמיני חג העצרת הזה", ואם היו מברכין "לישב בסוכה" הוי תרתי דסתרי.
(ה)[עריכה]
ליל שמיני עצרת וכל היום, אוכלין בסוכה, אלא שאין מברכין, כמו שכתבנו. ולאחר הגמר אומרים "יהי רצון" וכו' (ובארץ ישראל נהגו לאומרו בהושענא רבה). ובענין השינה בסוכה, יש מקילין וכן נוהגין. אבל הנכון להחמיר.
(ו)[עריכה]
בשמיני סמוך לחשיכה יכול לפנות את הכלים מן הסוכה לתוך הבית, אבל לא יסדרם ביום, משום דהוי כמכין מיום טוב לחברו.
(ז)[עריכה]
יום אחרון של החג שהוא גם כן שמיני עצרת, נקרא "שמחת תורה", לפי שמסיימין בו את התורה ושמחים בה.
ערבית לאחר התפילה עושין הקפות, ואחר כך מכניסין ספרי התורה, ומשיירין אחד שקורין בו תלתא גברי בפרשת "וזאת הברכה". ויש מקומות שנוהגין לקרות בפרשיות נדרים.
אחר קריאת התורה אומרים חצי קדיש, ומכניסין את ספר התורה ואומרים "עלינו".
(ח)[עריכה]
ביום שמחת תורה, נוהגין בהרבה מקומות שהכהנים נושאים כפיהם בתפילת שחרית ולא במוסף, משום דבמוסף יש חשש שכרות. ואין אומרים "ותערב" בתפילת שחרית.
(ט)[עריכה]
ביום, אחר ההקפות, משיירין שלושה ספרי תורה, ומרבים בקרואים בספר תורה ראשון בפרשת "וזאת הברכה" כמה פעמים עד "מעונה", ובסוף קוראים כל הנערים. והנכון שהגדול שבהם יברך והשאר ישמעו. וקורין להם פרשת "המלאך הגואל" וגו'.
אחר כך קוראין לחתן תורה, וקורא מן "מעונה" עד גמירא. ובספר תורה השני קורא חתן בראשית, ואומרים חצי קדיש, וקורין בשלישי מפטיר (ועיין לעיל סי' ע"ט ס"א).
ונוהגין בהרבה מקומות לדקדק לקרות לחתן תורה אדם חשוב. ואפילו מי שעלה כבר בפרשת "וזאת הברכה", מכל מקום עולה לחתן תורה או לחתן בראשית.
במקום שאין להם אלא שני ספרי תורה, קורין בראשון "וזאת הברכה" ובשני בראשית, וחוזרין ולוקחין את הראשון למפטיר.
(י)[עריכה]
נוהגין שהחתן תורה והחתן בראשית נודרין נדבות, וקורין לכל מרעיהם ועושין משתה ושמחה לסיומה של תורה ולהתחלתה. דאיתא במדרש (תחילת קהלת): "ויבא ירושלם ויעמד לפני ארון ברית ה'" וגו'" ויעש משתה לכל עבדיו". אמר רבי יצחק: מכאן שעושין סעודה לגמרה של תורה.


<< | קיצור שולחן ערוך · סימן קלט | במהדורה המנוקדת | >>
הלכות חנוכה
ובו כו סעיפים:
א | ב | ג | ד | ה| ו | ז| ח | ט | י | יא | יב | יג | יד | טו | טז | יז | יח | יט| כ | כא | כב | כג | כד | כה | כו
(א)[עריכה]
בבית שני, כשמלכה מלכות יוון, גזרה גזירות על ישראל, וביטלו דתם, ולא הניחום לעסוק בתורה ובמצוות. ופשטו ידיהם בממונם ובבנותיהם. ונכנסו להיכל, ופרצו בו פרצות, וטמאו את הטהרות. וצר להם לישראל מאד מפניהם, ולחצום לחץ גדול, עד שריחם עליהם אלהי אבותינו והושיעם מידם והצילם, וגברו בני חשמונאי הכהנים הגדולים והרגום, והושיעו את ישראל מידם, והעמידו מלך מן הכהנים, וחזרה מלכות ישראל יתר על מאתים שנה, עד החורבן השני.
וכשגברו ישראל על אויביהם ואיבדום, בכ"ה בחודש כסליו היה. ונכנסו להיכל, ולא מצאו שמן טהור במקדש, אלא פך אחד שהיה מונח בחותמו של כהן גדול, ולא היה בו להדליק אלא יום אחד בלבד, והדליקו ממנו נרות המערכה שמונה ימים, עד שכתשו זיתים והוציאו שמן טהור.
ומפני זה התקינו חכמים שבאותו הדור, שיהיו שמונת הימים האלו שמתחילין בכ"ה בכסליו ימי שמחה והלל, ומדליקים בהם הנרות בערב על פתחי הבתים בכל לילה ולילה בשמונה הלילות, להראות ולגלות הנס. וימים אלו נקראים "חנוכה", רוצה לומר "חנו כ"ה", שביום כ"ה חנו מאויביהם. ועוד, מפני שבימים אלו עשו חנוכת הבית שהצוררים טימאוהו.
ולכן יש אומרים שמצווה להרבות קצת בסעודה בחנוכה. ועוד, מפני שמלאכת המשכן נגמרה בימים אלו. ויש לספר לבני ביתו עניין הניסים שנעשו לאבותינו בימים אלו (עיין יוסיפון). ומכל מקום לא הוי סעודת מצווה, אלא אם כן אומרים בסעודה שירות ותשבחות.
ומרבים בצדקה בימי חנוכה, כי הם מסוגלים לתקן בהם פגמי נפשו על ידי הצדקה, וביחוד ללומדי תורה העניים להחזיקם.
(ב)[עריכה]
אין מתענין בימי חנוכה. אבל ביום שלפניהם וביום שלאחריהם, מותרין בהספד ובתענית.
(ג)[עריכה]
חנוכה מותר בעשיית מלאכה. אך הנשים נוהגות שלא לעשות מלאכה כל זמן שהנרות שבבית דולקות, ואין להקל (לאפשר) להם.
והטעם שהנשים מחמירות יותר, מפני שהגזירה היתה קשה על בנות ישראל, שגזרו: בתולה הנישאת – תיבעל להגמון תחילה.
ועוד, מפני שהנס נעשה על ידי אשה: בת יוחנן כהן גדול היתה יפת תואר מאד, ובקשהּ המלך הצורר שתשכב עמו, ואמרה לו שתמלא בקשתו, והאכילתו תבשילי גבינה, כדי שיצמא וישתה יין וישתכר ויישן ויירדם. וכן היה, וחתכה את ראשו והביאתו לירושלים. וכראות שר צבאם כי אבד מלכם, וינוסו.
ולכן קצת נוהגין לאכול מאכלי חלב בחנוכה, זכר לנס שנעשה על ידי חלב.
(ד)[עריכה]
כל השמנים כשרים לנר חנוכה. ומכל מקום מצווה מן המובחר ליקח שמן זית, דומיא דנס שבמקדש, שהיה בשמן זית. ואם אינו מצוי, יברור שאר שמן שאורו זך ונקי, או נרות של שעווה, שגם כן אורן זך.
ולא יהיו שנים קלועים ביחד, משום דהוי כמדורה, אלא כל נר יחידי. ולא יעשה משעווה של בתי עובדי כוכבים, משום דמאיס.
וכן כל הפתילות כשרות לנר חנוכה. ומצווה מן המובחר ליקח צמר גפן (בוים וואל). ואינו צריך בכל לילה פתילות חדשות, אלא מדליק גם בראשונות עד שיכלו.
(ה)[עריכה]
אם מדליק בנר של חרס, כיון שהדליק בו לילה אחד, נעשה ישן ואין מדליקין בו בלילה שני, משום דמאיס. ועל כן יהיה לו מנורה נאה של מיני מתכות. ומי שידו משגת, יקנה מנורה של כסף, להידור מצווה.
(ו)[עריכה]
מנהג פשוט במדינותינו כמהדרין מן המהדרין, שמדליקין כל אחד ואחד מבני הבית, בלילה הראשון – נר אחד, ובשני – שני נרות, וכן מוסיפין, עד שבליל שמיני מדליק שמונה.
וצריכין ליזהר שיתן כל אחד ואחד נרותיו במקום מיוחד, כדי שיהיה היכר כמה נרות מדליקין. ולא ידליקו במקום שמדליקין נרות כל השנה, כדי שיהיה היכר שהם נרות חנוכה.
(ז)[עריכה]
מצוַת נר חנוכה להדליק בפתח הסמוך לרשות הרבים, משום פרסומי ניסא; וכך היו עושין בזמן המשנה והגמרא. ובזמן הזה, שאנו דרים בין האומות, מדליקין בבית שהוא דר בו. ואם יש לו חלון לרשות הרבים, ידליקם שם; ואם לאו, מדליקן אצל הפתח.
ומצווה שיניחנה בטפח הסמוך לפתח משמאל, שתהא מזוזה מימין ונר חנוכה משמאל, ונמצא שהוא מסובב במצוות. ויותר טוב להניחם בחלל הפתח.
(ח)[עריכה]
מצווה להניחם למעלה משלושה טפחים מן הקרקע, ולמטה מעשרה טפחים. ואם הניחם למעלה מעשרה, יצא. אבל אם הניחם למעלה מעשרים אמה, לא יצא, משום דלמעלה מעשרים לא שלטא עינא. ומי שהוא דר בעליה, יכול להניחם בחלון, אף על פי שהוא גבוה מעשרה טפחים. אבל אם החלון למעלה מעשרים אמה מקרקע רשות הרבים, דלא שלטא בהו עינא מההולכים ברשות הרבים, אזי טוב יותר להניחם אצל הפתח.
(ט)[עריכה]
הנרות יהיו בשורה אחת בשווה, לא אחד גבוה ואחד נמוך. ויהיה הפסק בין נר לנר, שלא יתקרב הלהב של זה לזה ויהיה כמו מדורה. ובנרות של שעווה יהיה הפסק, שלא יתחמם זה מזה ויטיף השעוה ויתקלקלו.
מילא קערה שמן והקיפה פתילות, אם כפה עליה כלי, כל פתילה עולה בשביל נר אחד. לא כפה עליה כלי, אפילו לנר אחר אינה עולה, לפי שהיא כמדורה.
נר שיש לו שתי פיות או יותר, לא ידליקו בו שנים, אפילו בלילה הראשון, משום דליכא היכר כמה נרות מדליקין.
(י)[עריכה]
זמן הדלקתן מיד בצאת הכובבים, ולא יאחר. ואסור לעשות שום דבר קודם ההדלקה, אפילו ללמוד; רק אם לא התפלל מעריב, יתפלל תחילה ואחר כך ידליק. (וזמן ההדלקה, למנהג אשכנז, מדליקין בין מנחה למעריב, מיד לאחר שקיעת החמה; ולמנהג החסידים, מדליקין לאחר צאת הכוכבים ומעריב).
וקודם שידליק, יקבץ כל בני ביתו, לפרסומי מילתא. וצריך לתת שמן שידליקו לכל הפחות חצי שעה. ובדיעבד אם לא הדליק מיד, יכול להדליק בברכה כל זמן שבני ביתו נעורים. אבל לאחר שבני ביתו ישנים, תו ליכא פרסומי ניסא, וידליק בלא ברכה.
אם לא יהיה לו פנאי להדליק בלילה, יכול להקדים את עצמו ולהדליק מפלג המנחה ולמעלה, דהיינו שעה ורביעית קודם צאת הכוכבים (והיינו שעה זמנית, ולפי ערך היום (עיין לעיל סימן ס"ט סעיף ב'). ובימי החנוכה שהימים קצרים, אם היום ארוך רק עשר שעות על האוהר (לפי השעון), אזי פלג המנחה הוי שעה אחת ושני מינוטין (רגעים) וחצי. ובלבד שיתן שמן כדי שיהיו דולקות עד חצי שעה לאחר צאת הכוכבים; ואם אינן דולקות כך, לא קיים המצווה.
(יא)[עריכה]
סדר הדלקתן כפי מנהגנו: בלילה הראשון מדליק הנר שכנגד ימינו, ובלילה השני מוסיף עליו נר כנגד שמאלו, וכן בכל לילה מוסיף כנגד שמאלו. וזה שהוא מוסיף – מדליק בראשונה, ופונה והולך לימינו.
(יב)[עריכה]
בליל ראשון מברך המדליק קודם ההדלקה שלש ברכות: "להדליק", "שעשה ניסים", "שהחיינו". ובשאר הלילות אינו מברך "שהחיינו".
לאחר שבירך הברכות מדליק נר אחד, ובעוד שמדליק האחרות – אומר "הנרות הללו" וכו'.
גר אומר: "שעשה ניסים לישראל"; ואם אמר "לאבותינו", יצא.
אונן רחמנא ליצלן, אם יש אחר, ידליק האחר בברכות והוא יענה אמן. ואי ליכא אחר, ידליק הוא בלא ברכות.
(יג)[עריכה]
קיימא לן הדלקה עושה מצווה. פירוש, ההדלקה היא המצווה, ובשעת ההדלקה צריכין להיות הנרות במקומן הראוי ובשיעור הראוי; לאפוקי אם הדליקן למטה משלושה טפחים או למעלה מעשרים אמה, ואחר כך כשהן דולקות הניחם במקומן, פסולין. וכן אם בשעת ההדלקה לא היה שמן כשיעור ואחר כך הוסיף, לא מהני.
וכן אם העמידן במקום שהרוח שולט ועומדין ליכבות, לא קיים המצווה, וחייב להדליקן שנית; אבל לא יברך. אבל אם העמידן כראוי ועל ידי מקרה כבו, כבר קיים המצוה; ומכל מקום נוהגין שחוזר ומדליקן.
ונוהגין להחמיר שלא להדליק מנר לנר, אלא מדליקן מן השמש או מנר אחר.
(יד)[עריכה]
כל זמן מצוותן, דהיינו חצי שעה, אסור ליהנות מאורן. ולכן נוהגין להניח אצלן את השַמָש שהדליקן בו, כדי שאם ישתמש אצלן ישתמש לאור השַמָש. וצריכין להניחו קצת למעלה מן הנרות, שיהא ניכר שאינו ממניין הנרות.
(טו)[עריכה]
מדליקין נרות בבית הכנסת, משום פרסומי ניסא, ומברכין עליהן. ומניחן בכותל דרום. ומדליקין בין מנחה למעריב.
ואין אדם יוצא בנרות של בית הכנסת, וצריך לחזור ולהדליק בביתו.
ומי שהוא אבֵל, רחמנא ליצלן, לא ידליק בלילה הראשון בבית הכנסת, משום דצריך לומר שהחיינו, ואבֵל אין לו לומר שהחיינו בציבור. אֲבָל בביתו מברך שהחיינו.
(טז)[עריכה]
נשים חייבות בנר חנוכה, שאף הן היו באותו הנס (עיין לעיל סעיף ג'). ויכולה אשה להדליק בעד כל בני ביתה. וקטן שהגיע לחינוך גם כן חייב.
סומא, אם יכול להשתתף עם אחר בפרוטה, מוטב. ואם יש לו אשה, היא מדלקת בשבילו. ואם אין לו אשה, ויש לו דירה מיוחדת שאין לו במי להשתתף, מדליק על ידי סיוע אחר.
(יז)[עריכה]
בערב שבת, מדליקין תחילה נר חנוכה ואחר כך נר שבת, ובלבד שיהא לאחר פלג המנחה. ומתפללין תחילה מנחה. וצריך שיתן שמן כדי שידליקו עד חצי שעה לאחר צאת הכוכבים, דאם לא כן הוה ליה ברכה לבטלה.
ואם הדליק אצל הפתח, צריך ליזהר להפסיק באיזה דבר בינם לבין הדלת, שלא יכבם הרוח בפתיחת ונעילת הדלת.
(יח)[עריכה]
במוצאי שבת מבדילין ואחר כך מדליקין נר חנוכה. ובבית הכנסת מדליקין קודם "ויתן לך".
(יט)[עריכה]
מי שהוא אינו בביתו אלא במקום אחר, אם ידוע שאשתו מדלקת בביתו, ידליק הוא במקום שהוא בלא ברכות. וטוב אם אפשר שישמע תחלה את הברכות ממי שמדליק שם, ויכוין לצאת בברכותיו ויענה אמן, ואחר כך ידליק הוא בלא ברכות.
ואם אין אשתו מדלקת בביתו, וכן הבחורים באכסניא שלהן, צריכין להדליק בברכות; או ישתתפו עם בעל הבית, שיתנו לו איזה פרוטה, שיהיה להם גם כן חלק בשמן ופתילה, ובעל הבית יוסיף קצת שמן על השיעור בשביל השותף. אבל יש להם להדר שידליקו כל אחד בפני עצמו.
ומי שהוא בעירו אלא בבית אחר, כשהגיע זמן הדלקה, צריך לשוב לביתו ולהדליק.
(כ)[עריכה]
השמן שנשאר במנורה לאחר חנוכה, וכן הפתילות, עושה להן מדורה ושורפן, משום דהוקצו למצוותן, ואסור ליהנות מהם, אלא אם כן התנה מתחלה שאינו מקצה מה שיישאר.
(כא)[עריכה]
כל שמונת ימי חנוכה אומרים בשמונה עשרה "על הניסים". ואם שכח ולא אמרו, אם נזכר קודם שאמר את השם מן ברכת "הטוב שמך" וכו', חוזר ומתחיל "על הניסים". אבל אם לא נזכר עד לאחר שאמר את השם, גומר את הברכה ואינו חוזר.
(ובברכת המזון, עיין לעיל סימן מ"ד סעיף ט"ז).
(כב)[עריכה]
כל שמונת ימי חנוכה גומרין את ההלל, ואין אומרים לא תחנון, ולא "אל ארך אפים", ולא "למנצח", ולא "צדקתך צדק". (דין הלל בבית האבל רחמנא ליצלן, עיין לקמן בסימן ר"ז סעיף ו').
(כג)[עריכה]
קורין בכל יום תלתא גברי בקרבנות הנשיאים שבפרשת נשא.
ביום הראשון מתחילין לכהן מן "ויהי ביום כלות משה" עד "לחנוכת המזבח".
ללוי, "ויהי המקריב ביום הראשון" וגו' עד "מלאה קטורת".
ולישראל, "פר אחד" וגו' עד "בן עמינדב".
ביום השני, לכהן וללוי "ביום השני" וגו', ולישראל "ביום השלישי" וגו'. וכן בכל יום לכהן וללוי היום שעומדין בו, ולישראל היום שלאחריו. (והיינו בחוץ לארץ. אבל בארץ ישראל, קורין לכהן עד "מלאה קטורת", ללוי מ"פר אחד" עד סוף היום, ולישראל מתחילת היום ועד סופו).
וביום השמיני, לכהן וללוי "ביום השמיני", ולישראל מתחילין "ביום התשיעי", וגומרין כל הסדר, וגם בפרשת "בהעלותך" עד "כן עשה את המנורה".
(כד)[עריכה]
בשבת חנוכה מוציאין שני ספרי תורה. בראשון קורין פרשת השבוע, ובשני המפטיר בשל חנוכה יומו, ומפטירין "רני ושמחי". ואם יש עוד שבת אחת, מפטירין בו במלכים בנרות דשלמה.
בראש חדש טבת בחול, מוציאין שני ספרי תורה. בראשון קורין תלתא גברי בשל ראש חודש, ואחר כך הרביעי בספר התורה השני בשל חנוכה יומו, משום דראש חודש תדיר טפי, וקיימא לן "תדיר ושאינו תדיר – תדיר קודם", ולכן מקדימין ראש חודש.
ואם טעו והתחילו לקרות בשל חנוכה, ואפילו עדיין לא התחילו לקרות, אלא שכבר בירך העולה, אין צריכין להפסיק, אלא העולה גומר קריאתו, ואחר כך קוראין להנשארים בשל ראש חודש.
אם קראו ראשונה בשל ראש חודש כראוי, אלא שטעו וקראו גם את הרביעי בשל ראש חודש, אפילו נזכרו מיד לאחר שבירך הקורא, אם לא הוציאו רק ספר תורה אחד, אין צריכין לקרות יותר. אבל אם הוציאו שני ספרי תורה, שיש כאן חשש משום פגמו של ספר תורה, שלא יאמרו פסול הוא, צריכין לקרות בו חמישי בשל חנוכה, ואחר החמישי יאמרו חצי קדיש.
(כה)[עריכה]
חל ראש חודש טבת בשבת, מוציאין שלושה ספרי תורה. בראשון קורא שישה גברי בפרשת השבוע. בשני, שביעי בשל ראש חודש, ומתחילין "וביום השבת" (ועיין לעיל סימן ע"ח סעיף א' וסימן ע"ט סעיף א'), ואומרים חצי קדיש. ובשלישי מפטיר בשל חנוכה יומו.
ומפטירין "רני ושמחי". ואף על גב דתדיר קודם, זהו בקריאה, שקורין שניהם; אבל בהפטרה, שאין מפטירין אלא אחת, דוחין של ראש חודש וקוראין של חנוכה, משום פרסומי ניסא.
(כו)[עריכה]
בט"ו בשבט, ראש השנה לאילנות, אין אומרים בו תחנון. ונוהגין להרבות בו במיני פירות אילנות.


<< | קיצור שולחן ערוך · סימן קמ | במהדורה המנוקדת | >>
סדר ארבע פרשיות
ובו ג סעיפים:
א | ב | ג
(א)[עריכה]
שבת שלפני ראש חודש אדר הסמוך לניסן הוא שבת פרשת שקלים.
ואם חל ראש חודש בשבת, אזי הוא שבת שקלים, ומוציאין שלושה ספרי תורה. בראשון קורין ששה בפרשת השבוע. בשני קורין השביעי בשל ראש חודש, ומתחילין "וביום השבת", ואומרים חצי קדיש (עיין לעיל סי' ע"ח ס"א וסי' ע"ט ס"א). ובשלישי קורין מפטיר בפרשת שקלים. ומפטירין הפטרת שקלים.
אם טעו והתחילו לקרות תחילה בפרשת שקלים, גומרים, והמפטיר קורא בשל ראש חודש, ומפטיר גם כן הפטרת שבת וראש חודש.
(ב)[עריכה]
שבת שלפני פורים הוא שבת פרשת זכור.
והשבת שלפני ראש חודש ניסן הוא שבת פרשת החודש. ואם חל ראש חודש בשבת, אז הוא פרשת החודש, ודינו כמו ראש חודש אדר שחל בשבת.
והשבת שלפני פרשת החודש הוא שבת פרשת פרה.
(ג)[עריכה]
יש אומרים כי פרשת זכור ופרשת פרה חייבים לקרותם מדאורייתא, ואין קורין בהם קטן למפטיר. ובני הישובים שאין להם מניין, צריכין שיבואו למקום שיש מניין. ואם אי אפשר להם, לכל הפחות יקראו אותן בנגינות כראוי.


<< | קיצור שולחן ערוך · סימן קמא | במהדורה המנוקדת | >>
הלכות מגילה
ובו כג סעיפים:
א | ב | ג | ד | ה| ו | ז| ח | ט | י | יא | יב | יג | יד | טו | טז | יז | יח | יט| כ | כא | כב | כג
(א)[עריכה]
משנכנס אדר מרבים בשמחה. וישראל שיש לו דין ודברים עם גוי, ישפוט עמו בחודש זה.
(ב)[עריכה]
בימי מרדכי ואסתר, נקהלו היהודים בשלושה עשר לחודש אדר לעמוד על נפשם ולהינקם מאויביהם, והיו צריכין לבקש רחמים מאת ה' יתברך שמו שיעזרם.
ומצינו שכאשר היו ישראל במלחמה, התענו שיעזרם ה'. וגם משה רבינו עליו השלום, ביום שנלחם עם עמלק, התענה. ואם כן מסתמא גם אז בימי מרדכי ואסתר התענו ביום שלושה עשר באדר.
ולכן קיבלו עליהם כל ישראל יום זה לתענית ציבור, ונקרא תענית אסתר, כדי לזכור שהבורא יתברך שמו רואה ושומע תפילת כל איש בעת צרתו כאשר יתענה וישוב אל ה' בכל לבבו, כמו שעשה לאבותינו בימים ההם.
ומכל מקום אין תענית זה חובה כל כך כמו ארבעה התעניות שכתובים במקרא (עיין לעיל סי' קכ"א). ולכן יש להקל בו בעת הצורך, כגון מעוברות ומניקות, או אפילו חולה קצת בכאב עינים, שאם מצטערים הרבה – לא יתענו. וכן יולדת כל שלושים יום. וכן חתן בתוך שבעת ימי המשתה שלו, אינו צריך להתענות. ויפרעו את התענית אחר כך.
אבל שאר הבריאים, לא יפרשו את עצמם מן הציבור. ואפילו מי שהולך בדרך וקשה עליו התענית, מכל מקום צריך להתענות.
(ג)[עריכה]
ביום י"ד באדר הוא פורים. ואם חל פורים ביום א', מקדימין להתענות ביום ה'. ואם יש אז ברית מילה, יעשו את הסעודה בלילה. אבל הסנדק ואבי הבן מותרין לאכול ביום, ואין צריכין להתענות ביום ו'. אבל אדם אחר ששכח ואכל ביום ה', יתענה ביום ו'.
(ד)[עריכה]
לכבוד המגילה יש ללבוש בגדי שבת מבערב. וכשיבוא מבית הכנסת ימצא בביתו נרות דולקות ושולחן ערוך ומיטה מוצעת.
ערבית, לאחר שמונה עשרה אומרים קדיש שלם עם תתקבל, וקורין את המגילה.
אחר כך אומרים "ואתה קדוש" (שהוא במזמור "למנצח על אילת השחר" שנאמר על אסתר. ושם נאמר "אלהי אקרא" וגו', דנאמר על מקרא מגילה, דאמר רבי יהושע בן לוי: חייב אדם לקרות את המגילה בלילה ולשנותה ביום, שנאמר: "אלהי אקרא יומם ולא תענה ולילה ולא דומיה לי". וסמיך ליה "ואתה קדוש" וגו'). ואחר כך קדיש שלם בלא תתקבל.
ובמוצאי שבת – "ויהי נועם", "ואתה קדוש", קדיש שלם בלא תתקבל, "ויתן לך", ומבדילין על הכוס.
"עלינו".
(ה)[עריכה]
נוהגין ליתן קודם פורים מחצית מן המטבע הקבוע באותו מקום ובאותו זמן, זכר למחצית השקל שהיו נותנים באדר לצורך קרבנות הצבור. ומנהג ליתן שלוש מחציות, משום דבפרשת "כי תשא" כתיב שלוש פעמים תרומה. ונותנין בערב לפני קריאת המגילה. ומחלקין אותם לעניים.
קטן פטור. ואם אביו נתן בשבילו פעם אחת, חייב לעולם. בן שלוש עשרה שנה, יש אומרים דחייב, ויש אומרים דפטור עד שיהא בן עשרים.
(ו)[עריכה]
בפורים, ערבית שחרית ומנחה, אומרים "על הניסים". ואם שכח, דינו כמו בחנוכה (עיין לעיל סי' קל"ט סכ"א).
(ז)[עריכה]
חייב כל אדם, בין איש בין אשה, לשמוע קריאת המגילה בלילה וביום. ולכן גם הבתולות יש להן ללכת לבית הכנסת. ואם אינן הולכות, צריכין לקרות לפניהן בבית. וגם את הקטנים חייבים לחנך אותם שישמעו קריאת המגילה. ומכל מקום לא יביאו לבית הכנסת קטנים ביותר, שמבלבלים דעת השומעים.
(ח)[עריכה]
מגילה של לילה, אסור לקרות קודם צאת הכוכבים, אף על פי שמצטער הרבה מחמת התענית; אך יכול לטעום קצת קודם המגילה, כגון קפה וכדומה, כדי להתחזק מעט מחולשת התענית.
(ט)[עריכה]
מצווה מן המובחר לשמוע את המגילה בבית הכנסת במקום שיש רוב אנשים, משום דברוב עם הדרת מלך. ולכל הפחות יראה לשמוע אותה במניין עשרה.
ואם אי אפשר לקרותה במניין, יקרא אותה כל יחיד מתוך מגילה כשרה עם הברכות שלפניה. ואם אחד יודע לקרותה והשאר אינם יודעים, יקרא זה שהוא יודע, והם ישמעו, ויוצאין אף על פי שאינם עשרה. אבל ברכה שלאחריה אין אומרים רק בעשרה. ואך בלא שם ומלכות, יכול גם יחיד לאומרה.
(י)[עריכה]
מנהג בכל ישראל שהקורא [בציבור] אינו קורא מתוך מגילה כרוכה, אלא פושט אותה וכופלה דף על דף כמו איגרת, מפני שנקראת "איגרת הפורים". אבל השומעים אינם צריכים לפושטה.
(יא)[עריכה]
הקורא את המגילה, בין ביום בין בלילה, מברך לפניה שלוש ברכות: "על מקרא מגילה", "שעשה ניסים" ו"שהחיינו". ולאחר קריאתה, כורכה כולה ומניחה לפניו, ומברכין ברכת "הרב את ריבנו" וכו'.
אם אבֵל קורא את המגילה, יברך אחֵר את הברכות, משום ברכת "שהחיינו".
(יב)[עריכה]
בברכת "שהחיינו" של יום, יכוונו גם על מצוות משלוח מנות ומתנות לאביונים וסעודת פורים. וכן השליח ציבור צריך שיכוין להוציא את הציבור גם על מצוות אלו.
(יג)[עריכה]
הקורא את המגילה צריך לכוין להוציא את כל השומעים, וגם השומע צריך לכוין לצאת ולשמוע כל תיבה ותיבה, שאפילו אם רק תיבה אחת לא שמע – אינו יוצא. ולכן צריך הקורא להשגיח מאד, שבשעה שמרעישין ומבלבלין בהכאת המן, ישתוק עד יעבור הרעש לגמרי.
ומכל מקום ראוי ונכון שיהיה לכל אחד מגילה כשרה, כדי שיאמר בעצמו מלה במלה בלחש, פן לא ישמע תיבה אחת מן הקורא. וכן כל אשה חכמת לב שעומדת בעזרת נשים, אם אפשר, מה טוב להיות לה מגילה כשרה לקרות מתוכה, כי שם קשה לשמוע, והנשים חייבות כמו האנשים.
(אם לא קידשו את הלבנה ונראתה בשעת קריאת המגילה, עיין לעיל סוף סימן צ"ז).
(יד)[עריכה]
הקורא צריך שיאמר את עשרת בני המן וגם תיבת "עשרת", הכל בנשימה אחת, להודיע שכולם נהרגו ונתלו כאחד. ונוהגין לכתחילה לומר מן "חמש מאות איש", הכל בנשימה אחת. ובדיעבד אפילו הפסיק בין עשרת בני המן, יצא.
ומה שנוהגין בקצת מקומות, שכל הקהל אומרים עשרת בני המן, אינו מנהג נכון; אלא הקורא לבד יאמרם והקהל ישמעו, כמו כל המגילה.
כשאומר הקורא: "בלילה ההוא נדדה" וגו', יגביה קולו, כי שם מתחיל עיקר הנס. וכשאומר "האיגרת הזאת", ינענע את המגילה.
(טו)[עריכה]
מי שיש לפניו מגילה פסולה או חומש, לא יקרא עם הש"ץ, כי אם הוא קורא, אינו יכול לכוין לשמוע מן הש"ץ. ואפילו אם הוא יכוין, שמא ישמע אחר מה שהוא קורא ולא יכוין לקריאת הש"ץ. וכן לא יסייע שום אדם בעל הפה להש"ץ. ולכן אותן ארבעה פסוקי גאולה שאומרים הקהל בקול רם, צריך הש"ץ לחזור ולקרותם מתוך המגילה הכשרה.
(טז)[עריכה]
מי שכבר יצא בקריאת מגילה וקורא להוציא אחר, אם זה שהוא צריך לצאת יודע בעצמו לברך את הברכות, יברך בעצמו. ואם היא אשה, טוב יותר שהקורא יברך ויאמר: "אשר קידשנו במצוותיו וציוונו לשמוע מגילה".
(יז)[עריכה]
בשבת (שאינו פורים) מותרין לטלטל את המגילה. ומכל מקום אם חל פורים ביום א', אין להביא בשבת את המגילה לבית הכנסת, ואפילו בעיר שהיא מתוקנת בעירובין, משום דהוי מכין משבת לחול.
(יח)[עריכה]
ציבור שאין להם ש"ץ שיכול לקרות את המגילה עם הטעמים כראוי, יכול לקרות גם בלא טעמים, רק שיקרא את התיבות כראוי, שלא ישתנה הענין. שאם קרא במקום "ומרדכי יושב", "ישב", או במקום "המן נופל", "נפל", וכדומה, אפילו בדיעבד אינו יוצא.
ויכולין לעשות במגילה נקודות וטעמים שיקרא כהוגן, כיוון שהוא שעת הדחק. והכי עדיף טפי ממה שיקרא אחר מתוך החומש בלחש, דכיוון שזה הקורא מתוך החומש, אפילו הוא קורא בלחש, אינו יכול לכוון דעתו שישמע מהש"ץ, ונמצא שקרא רק מתוך החומש ואינו יוצא. ואם אירע כך, צריך לחזור ולשומעה מתוך מגילה כשרה.
(יט)[עריכה]
ציבור שאין להם מגילה כשרה כדינה, מכל מקום אם היא כתובה על קלף כהלכתה, רק שחסרות איזה תיבות באמצעה, כיוון שלא חסר בה עניין אחד שלם, יכולין לקרות מתוכה עם הברכות, והטעות יקרא הקורא בעל פה, או יאמר לפניו בלחש מתוך החומש. אבל אם אין להם מגילה כלל, או שחסר בה עניין אחד שלם, או שחסר בה בתחילה או בסוף, קורין מתוך החומש כל אחד בפני עצמו ואין מברכין.
ויחיד שאין לו רק מגילה פסולה, קורא בה בלא ברכות.
(כ)[עריכה]
אבֵל תוך שבעה, נוהג בכל דיני אבילות, ואסור לראות כל מיני שמחה. אך בנעילת הסנדל וישיבה על גבי ספסל, מותר, מפני שהן דברים הנראין לכל.
בלילה, אם יכול לאסוף מנין לביתו לקרות המגילה – מוטב; ואם לאו, יתפלל בביתו, וילך לבית הכנסת לשמוע המגילה. ואם חל במוצאי שבת, ילך לבית הכנסת לאחר סעודה שלישית בעוד יום. וביום, הולך לבית הכנסת לתפילה ולמגילה.
(כא)[עריכה]
מי שמת לו מת בתענית אסתר, ובלילה הוא אונן קודם הקבורה, ישמע קריאת המגילה מאחֵר, ולא יאכל בשר ולא ישתה יין, כי בלילה אינו חייב במשתה.
וביום, לאחר יציאה מבית הכנסת, קוברין את המת, ואחר כך יתפלל ויקרא את המגילה, או ישמע מאחֵר. ואם שמע קריאת המגילה קודם הקבורה, יצא, ומכל מקום נכון שיחזור ויקרא בלא ברכות. ותפילין לא יניח אפילו אחר הקבורה, כיון שהוא יום ראשון באבלו.
ואונן בפורים ביום, מותר בבשר ויין.
(כב)[עריכה]
שחרית, משכימין לבית הכנסת. לאחר שמונה עשרה אומרים חצי קדיש, וקורין בתורה בפרשת "ויבא עמלק" תלתא גברי, ואחר כך חצי קדיש. ולאחר שמכניסין את הספר תורה, קורין את המגילה.
לאחר ברכה אחרונה, אין אומרים בשחרית "אשר הניא", ולאחר שסיים "האל המושיע", אומרים "שושנת יעקב" וכו'. ואומרים "אשרי", "ובא לציון", קדיש שלם עם תתקבל.
ואין לחלוץ את התפילין עד לאחר קריאת המגילה, משום דכתיב בה "ויקר", ודרשינן: אלו תפילין.
אם יש מילה, מלין קודם קריאת המגילה, משום דכתיב: "וששון", זו מילה.
(כג)[עריכה]
עיר שהיא מוקפת חומה מימות יהושע בן נון, קורין בה בחמישה עשר. ולא שכיחי במדינותינו (היינו בחו"ל).


<< | קיצור שולחן ערוך · סימן קמב | במהדורה המנוקדת | >>
הלכות משלוח מנות איש לרעהו ומתנות לאביונים וסעודת פורים
ובו י סעיפים:
א | ב | ג | ד | ה| ו | ז| ח | ט | י
(א)[עריכה]
חייב כל אדם לשלוח לכל הפחות לאדם אחד שתי מתנות, דכתיב: "ומשלוח מנות איש לרעהו", משמע שתי מתנות לאחד. וכל המרבה לשלוח מנות לרֵעים, הרי זה משובח. ומכל מקום מוטב להרבות במתנות לאביונים, מלהרבות בסעודתו ובמשלוח מנות לרֵעים, כי אין שמחה גדולה ומפוארת לפני הקב"ה אלא לשמח לב עניים ויתומים ואלמנות. והמשמח לב האומללים האלו דומה לשכינה, שנאמר: "להחיות רוח שפלים ולהחיות לב נדכאים".
(ב)[עריכה]
לא נקרא מנות אלא דבר שראוי לאכול כמות שהוא בלי תיקון, כגון בשר ודגים מבושלים ולא חיין, או מיני מתיקה או פירות, או כוס יין ומי דבש וכיוצא בו.
(ג)[עריכה]
כל אדם, אפילו עני שבישראל המקבל צדקה, חייב ליתן לכל הפחות שתי מתנות לשני עניים, דהיינו מתנה אחת לכל אחד, דכתיב: "ומתנות לאביונים", משמע שתי מתנות לשני אביונים.
ואין מדקדקין במעות פורים, אלא כל הפושט יד ליטול, נותנים לו. ומי שהוא במקום שאין שם עניים, יעכב את המעות אצלו עד שיזדמנו לו עניים או ישלחם להם.
(ד)[עריכה]
גם הנשים חייבות במשלוח מנות ומתנות לאביונים.
משלוח מנות תשלח אשה לאשה ואיש לאיש, אבל מתנות לאביונים יכולה גם אשה לשלוח לאיש וכן בהיפך.
קצת נשים סומכות על בעליהן שהן שולחים גם בשבילם, ואינו נכון, אלא יש להחמיר.
(ה)[עריכה]
חייבים לאכול ולשתות ולשמוח בפורים. גם בליל י"ד ישמח וירבה קצת בסעודה. וכשחל במוצאי שבת, אף שצריך לעשות בשבת סעודה שלישית, ימעט קצת באכילתו ביום, ליתן מקום לסעודת ליל פורים. ומכל מקום, בסעודה שעושין בלילה אין יוצאין ידי חובתן, דעיקר הסעודה מצוותה שתהא ביום, דכתיב "ימי משתה".
ויש להדליק נרות דרך שמחה ויום טוב גם כשעושין הסעודה ביום.
וגם בליל ט"ו צריך לשמוח קצת.
גם מתנות לאביונים ומנות לרעהו צריך להיות ביום.
ומשום דטרידי במשלוח מנות, עושין מקצת סעודה בלילה. ומתפללין מנחה בעוד היום גדול, ועושין את הסעודה לאחר מנחה. וצריכין לעשות על כל פנים רוב הסעודה ביום.
וכשחל בערב שבת, עושין אותה בשחרית, מפני כבוד שבת.
וטוב לעסוק קצת בתורה קודם שמתחיל הסעודה, וסמך לדבר, "ליהודים היתה אורה", ודרשינן: "אורה" – זו תורה.
יש אומרים שיש לאכול מיני זרעונין בפורים, זכר לזרעונין שאכלו דניאל וחבריו בבבל, וזכר לזרעונין שאכלה אסתר, דאיתא בגמרא: "וישנה ואת נערותיה לטוב", שהאכילה זרעונים.
(דיני על הניסים בברכת המזון, עיין סימן מ"ד סעיף ט"ז י"ז).
(ו)[עריכה]
כיוון שכל הנס היה על ידי היין, ושתי נטרדה במשתה היין ובאה אסתר במקומה, וכן עניין המן ומפלתו היה על ידי יין, לכך חייבו חז"ל להשתכר ביין, ואמרו: "חייב אינש לבסומי בפוריא עד דלא ידע בין ארור המן לברוך מרדכי". ולפחות ישתה יותר מהרגלו, כדי לזכור את הנס הגדול, ויישן, ומתוך שישן אינו יודע בין ארור המן לברוך מרדכי.
ואולם מי שהוא חלוש בטבעו, וכן מי שיודע בעצמו שעל ידי כן יזלזל חס ושלום באיזו מצווה בברכה או בתפלה, או שיבא חס ושלום לקלות ראש, מוטב שלא ישתכר. וכל מעשיו יהיו לשם שמים.
(ז)[עריכה]
האָבֵל, אפילו תוך שבעה, חייב במתנות לאביונים, וגם לשלוח מנות לרעהו. ומכל מקום לא ישלח דבר של שמחה. אבל להאבל אין שולחין מנות כל י"ב חודש, אפילו דבר שאינו של שמחה. ואם הוא עני, מותר לשלוח לו מעות או שאר דבר שאינו של שמחה. ואם אין במקום ההוא רק האבל עם אחר, חייב לשלוח לו, כדי לקיים מצוות משלוח מנות. (דין האונן עיין לעיל סימן קמ"א סעיף כ"א).
(ח)[עריכה]
אין לעשות מלאכה בפורים. ומי שעושה בו מלאכה, אינו רואה מאותה מלאכה סימן ברכה לעולם. ועל ידי גוי מותר. ומותר לעסוק בפרקמטיא. וכן מותר לכתוב אפילו איגרת שלום, וכן חובותיו וכל דבר שאינו צריך עיון גדול. וכל שכן לכתוב דבר מצווה, או לעשות שאר דבר מצווה. וכן לצורך פורים מותר לעשות אפילו מלאכות גמורות.
(ט)[עריכה]
יום ט"ו אדר נקרא אצלנו שושן פורים. אין אומרים בו תחנון ולא אל ארך אפים ולא למנצח. ואסור גם כן בהספד ותענית, ונוהגין בו קצת משתה ושמחה, אבל אין אומרים על הניסים. ומותרין לעשות בו נישואין, כיון שאין אנו קורין בו את המגילה. אבל ביום שקורין את המגילה, שאז עיקר השמחה, אין עושין בו נישואין, משום דאין מערבין שמחה בשמחה.
(וכן הדין ביום י"ד בירושלים).
(י)[עריכה]
יום י"ד וט"ו שבאדר הראשון, גם כן אין אומרים לא תחנון ולא אל ארך אפים ולא למנצח, ואסורין בהספד ותענית. וביום י"ד מרבין קצת בסעודה.


<< | קיצור שולחן ערוך · סימן קמג | במהדורה המנוקדת | >>
כיבוד אב ואם
ובו כ"ב סעיפים:
א | ב | ג | ד | ה | ו | ז | ח | ט | י | יא | יב | יג | יד | טו | טז | יז | יח | יט | כ | כא | כב
(א)[עריכה]
צריך ליזהר מאד בכבוד אביו ואמו ובמוראם, שהשווה אותן הכתוב לכבודו ולמוראו יתברך שמו. כתיב: "כבד את אביך ואת אמך", וכתיב: "כבד את ה' מהונך"; באביו ואמו כתיב: "איש אמו ואביו תיראו", וכתיב: "את ה' אלהיך תירא". כדרך שציווה על כבוד שמו הגדול ומוראו, כן ציווה על כבודם ומוראם.
שלושה שותפין הן באדם: הקדוש ברוך הוא, אביו, ואמו. (איש מזריע לובן שבו, אשה מזרעת אודם שבו, והקדוש ברוך הוא נפח בו נשמה, מראה עין, ושמיעת אוזן, ודיבור). בזמן שאדם מכבד את אביו ואת אמו, אומר הקדוש ברוך הוא: מעלה אני עליהם כאלו דרתי ביניהם וכיבדוני.
(ב)[עריכה]
איזהו מורא? לא יעמוד במקומו המיוחד לו לעמוד שם בסוד זקנים עם חביריו, או מקום המיוחד לו להתפלל, ולא ישב במקום המיוחד לו להסב בביתו, ולא יסתור את דבריו, ולא יכריע את דבריו בפניו, אפילו לומר "נראין דברי אבא".
עד היכן מוראם? היה הבן לבוש חמודות ויושב בראש הקהל, ובאו אביו או אמו וקרעו את בגדיו והכוהו על ראשו וירקו בפניו, לא יכלים אותם ולא יצער בפניהם ולא יכעס כנגדם, אלא ישתוק ויירא מן מלך מלכי המלכים הקדוש ברוך הוא שציווה בכך. אבל יכול לתבוע אותם לדין על ההפסד.
(ג)[עריכה]
איזהו כבוד? מאכילו ומשקהו, מלביש ומכסה, מכניס ומוציא. ויתננו לו בסבר פנים יפות, שאפילו מאכילו בכל יום פטומות, והראה לו פנים זועפים, נענש עליו.
(ד)[עריכה]
היה אביו או אמו ישנים, ומפתח חנותו של הבן תחת ראשיהם, אסור להקיצם משנתם, אף על פי שיפסיד ריוח הרבה. אבל אם יגיע ריוח לאביו אם יקיצו, ואם לא יקיצו יצטער על מניעת הריוח, מצווה להקיצו, כיוון שישמח בזה.
וכן מצווה להקיצו ללכת לבית הכנסת או לשאר דבר מצווה, מפני שכולם חייבים בכבוד המקום ברוך הוא.
(ה)[עריכה]
היה צריך לאיזה דבר בעיר, ויודע שישלימו חפצו בשביל אביו, אף על פי שיודע שגם בשבילו יעשוהו לו, לא יאמר: עשו לי בשבילי, אלא יאמר: עשו לי בשביל אבא, כדי לתלות הכבוד באביו.
(ו)[עריכה]
אמרה לו אמו: עשה זאת, ועשה, ואחר כך בא אביו ושאל אותו: מי אמר לך לעשות זאת? והוא מרגיש שאם יאמר שאמו אמרה לו - יכעס אביו על אמו, אל יאמר לו שאמו אמרה לו לעשות הדבר, אף על פי שעל ידי כן יכעס האב עליו.
(ז)[עריכה]
חייב לעמוד בפני אביו ובפני אמו.
(ח)[עריכה]
חייב לכבדם גם לאחר מותם. ואם מזכירם בתוך י"ב חודש בפה או בכתב, אומר או כותב: הריני כפרת משכבו (פירוש: עלי יהא כל רע הראוי לבא על נפשו) או משכבה. ולאחר י"ב חודש (כבר קיבל מה שקיבל, שאין משפט רשעי ישראל בגיהנם אלא שנים עשר חדש), אומר או כותב: זכרונו לברכה לחיי העולם הבא, או זכרונה לברכה לחיי העולם הבא.
(ט)[עריכה]
אפילו אביו רשע ובעל עבירות, מכבדו ומתיירא ממנו. ואפילו ממזר חייב בכבוד אביו ומוראו. ויש אומרים דאינו מחויב לכבד אביו רשע, כל זמן שלא עשה תשובה; ואך לצערו אסור. ויש להחמיר כסברא הראשונה.
(י)[עריכה]
ראה לאביו שעובר על דברי תורה, לא יאמר לו: עברת על דברי תורה, אלא יאמר לו: אבא! כתיב בתורה כך וכך? כאילו הוא שואל ממנו ולא כמזהירו, והאב יבין מעצמו ולא יתבייש.
(יא)[עריכה]
אמר לו אביו לעבור על דברי תורה, בין על מצוַת עשה בין מצוַת לא תעשה, אפילו על מצווה של דבריהם, לא ישמע לו, דכתיב: "איש אמו ואביו תיראו ואת שבתותי תשמרו אני ה' אלהיכם", סמך שבת למורא אב ואם, לומר: אף על פי שהזהרתיך על מורא אב ואם, אם אמר לך: חלל את השבת, אל תשמע לו. וכן בשאר כל המצוות, "אני ה' אלהיכם", אתה ואביך חייבים בכבודי, לפיכך לא תשמע לו לבטל את דברי. וגם מצוות דרבנן מצוות השם יתברך שמו הן, דכתיב: "לא תסור" וגו'.
אמר לו אביו שלא ידבר עם פלוני, ושלא ימחול לו, והבן היה רוצה להתפייס, אין לו לחוש לפקודת אביו. כי אסור לשנוא שום יהודי, אם לא כשרואהו שהוא עובר עבירה, ונמצא שהאב ציווהו לעבור על דברי תורה.
(יב)[עריכה]
אם הבן רוצה ללכת לאיזה מקום ללמוד דברי תורה, מפני ששם יהיה לו תועלת יותר מבכאן, והאב מוחה בידו מאיזה טעם, אינו חייב לשמוע לאביו, דתלמוד תורה גדול מכיבוד אב ואם (כדמצינו ביעקב אבינו עליו השלום, כשהלך מיצחק, נטמן בבית המדרש של עבר ארבע עשרה שנה ועסק בתורה, ואחר כך הלך לבית לבן, ונשתהא שם ובדרך עשרים ושתיים שנה, ונענש על אלו עשרים ושתיים שנה שלא קיים כיבוד אב ואם, ונעלם ממנו יוסף עשרים ושתיים שנה, ועל אלו ארבע עשרה שנה שעסק בתורה לא נענש).
וכן אם הבן רוצה לישא אשה והאב אינו מתרצה, אין הבן חייב לשמוע לו.
(יג)[עריכה]
אחד האיש ואחד האשה חייבים בכיבוד אב ואם; אלא שהאשה הנשואה לבעל, כיוון שהיא משועבדת לבעל, לפיכך היא פטורה מכיבוד אב ואם. ואך אם בעלה אינו מקפיד עליה, מחוייבת בכל דבר שאפשר לה.
(יד)[עריכה]
כל המבזה אביו או אמו, אפילו בדברים ואפילו ברמיזה, הרי זה בכלל ארור מפי הגבורה, שנאמר: "ארור מקלה אביו ואמו".
(טו)[עריכה]
היה קוץ תחוב לאביו או לאמו, לא יוציאנו, שמא יעשה בהם חבורה (שהוא באיסור חיוב חנק). וכן אם הבן הוא רופא, לא יקיז להם דם ולא יחתוך בהם אבר, אף על פי שהוא מכוון לרפואה. במה דברים אמורים? בשיש אחֵר לעשות; אבל אם אין שם אחר לעשות והן מצטערין, הרי הוא מקיז וחותך כפי צורך הרפואה.
(טז)[עריכה]
מי שנטרפה דעתו של אביו או של אמו, משתדל לנהוג עמהם כפי דעתם עד שירחם ה' עליהם. ואם אי אפשר לו לעמוד, מפני שנשתטו ביותר, יניחם וילך לו, ויצווה לאחרים להנהיגם כראוי להם.
(יז)[עריכה]
אסור לאדם להכביד עולו על בניו ולדקדק בכבודו עמהם, שלא יביאם לידי מכשול, אלא ימחול ויעלים עיניו מהם, שהאב שמחל על כבודו, כבודו מחול.
(יח)[עריכה]
אסור להכות את בנו הגדול. ואין גדלות זה תלוי בשנים, אלא הכל לפי טבעו של הבן, כל שיש לחוש שיתריס כנגדו בדיבור או במעשה, אפילו אינו בר מצווה, אסור להכותו, אלא יוכיחו בדברים. וכל המכה את בנו הגדול מנדין אותו, שהרי הוא עובר על "לפני עור לא תתן מכשול".
(יט)[עריכה]
חייב אדם לכבד אשת אביו אף על פי שאינה אמו, כל זמן שאביו קיים. וכן חייב לכבד בעל אמו כל זמן שאמו קיימת. ודבר הגון הוא לכבדם גם לאחר מיתת אביו ואמו.
(כ)[עריכה]
חייב אדם בכבוד אחיו הגדול ממנו, בין שהוא אחיו מן האב בין מן האם. וחייב אדם בכבוד חמיו וחמותו (כדמצינו בדוד המלך עליו השלום שחלק כבוד לשאול המלך שהיה חמיו, וקראו "אבי", שאמר לו: "אבי ראה גם ראה"). וחייב בכבוד אבי אביו, אלא שכבוד אביו גדול מכבוד אבי אביו.
(כא)[עריכה]
מי שהוא רוצה באמת לכבד את אביו ואת אמו, יעסוק בתורה ובמעשים טובים, שזהו הכבוד הגדול להאבות, שאומרים הבריות: אשרי לאב ואם שגידלו בן כזה. אבל אם אין הבן הולך בדרך הישר, הרי אבותיו ישאו חרפה עליו, והוא מבייש אותם בבושה שאין גדולה הימנה.
וכן האב שרוצה לרחם על בניו באמת, יעסוק בתורה ובמעשים טובים, ויהא נוח לשמים ונוח לבריות, ויתכבדו בניו בו. אבל מי שאינו הולך בדרך הישר, גם זרעו מגונה אחריו. וכן בעוון אבות בניו מתים, כדכתיב: "פוקד עון אבות על בנים". ואין אכזריות גדולה מזאת שהוא גורם בחטאיו שימותו בניו. ואין לך מרחם על בניו יותר מן הצדיק, כי זכותו עומד לאלף דור.
(כב)[עריכה]
גֵר, אסור לקלל אביו הגוי ולא יבזהו, שלא יאמרו: באנו מקדושה חמורה לקדושה קלה, אלא נוהג בהם מקצת כבוד.


<< | קיצור שולחן ערוך · סימן קמד | במהדורה המנוקדת | >>
כיבוד רבו וזקן ותלמיד חכם וכהן
ובו ט' סעיפים:
א | ב | ג | ד | ה | ו | ז | ח | ט
(א)[עריכה]
חייב אדם בכבוד רבו ויראתו יותר מבשל אביו, כי אביו מביאו לחיי העולם הזה, ורבו מביאו לחיי העולם הבא.
(ב)[עריכה]
כתיב: מפני שיבה תקום והדרת פני זקן: זקן זה - פרושו: תלמיד חכם, כמו שכתוב: אספה-לי שבעים איש מזקני ישראל (והתם ודאי בחכמה תליא מלתא, כדכתיב: אשר ידעת כי-הם זקני העם ושטריו). לכן מצות עשה לקום מפני תלמיד חכם מפלג בתורה, אפילו אינו זקן בשנים ואינו רבו. וכן מצוה לקום מפני שיבה, דהינו, בן שבעים שנה,ואפילו הוא עם הארץ, ובלבד שלא יהא רשע. ואפילו זקן גוי מהדרים אותו בדברים ונותנים לו יד לסומכו.
(ג)[עריכה]
שלשה, שהיו מהלכים בדרך - הרב באמצע, והשנים לאחוריו, וכל אחד מצדד עמו לצדדין - הגדול לימין והקטן לשמאל.
(ד)[עריכה]
עוון גדול הוא לבזות תלמידי חכמים או לשנאתם. לא חרבה ירושלם, עד שבזו בה תלמידי חכמים, שנאמר: ויהיו מלעבים במלאכי האלוקים ובוזים דבריו ומתעתעים בנביאיו - כלומר: בוזים מלמדי דבריו. וכן זה מה שאמרה תורה: ואם-בחקותי תמאסו: מלמדי חקותי תמאסו. וכל המבזה את החכמים אין לו חלק לעולם הבא, והוא בכלל כי דבר ה' בזה. ואסור לשמש במי שהוא שונה הלכות.
(ה)[עריכה]
תלמיד חכם, שיש לו סחורה למכור - אין מניחין לשום אדם למכור מאותה סחורה, עד שימכור הוא תחילה את שלו. ודוקא בדליכא גוים, דמזבני. אבל, אי איכא גוים, דמזבני - לא, דהא לית לה רוחא לתלמיד חכם, ואפסודי להנך בכדי לא מפסדינן.
(ו)[עריכה]
מי שהוא מוחזק לתלמיד חכם בדורו, דהינו, שיודע לישא וליתן בתורה ומבין מדעתו ברוב מקומות הש"ס ופוסקים, ותורתו אומנותו, ואפילו יש לו מעט אומנות או מעט משא ומתן להתפרנס בו כדי צרכי ביתו ולא להתעשר, ובכל שעה, שהוא פנוי מעסקיו, עוסק בתורה - מצד הדין הוא פטור מכל מיני מיסים ומכסים ואף על פי שהוא עשיר. ואפילו מס המוטל על כל איש בפרטות, חיבים בני העיר לשלם עבורו.
(ז)[עריכה]
תלמיד חכם המזלזל במצוות ואין בו יראת שמים, הרי הוא כקל שבציבור.
(ח)[עריכה]
כהן וישראל שהם שוים בחכמה, מצות עשה מן התורה להקדים את הכהן, שנאמר "וקדשתו", ודרשו רבותינו זכרונם לברכה: לכל דבר שבקדושה, כלומר, בכל דבר שיראה גדול, הוא מקודש: להיות ראשון לקריאת התורה, ולהיות ראש המדברים בכל קיבוץ עם, לדבר ולדרוש תחילה, וכן בישיבה ידבר בראש, וכן בסעודה הוא קודם לברך המוציא וברכת המזון, וליתן לו מנה יפה בתחילה לכל המסובין, אלא אם כן יש ישראל גדול ממנו בחכמה, אזי יתנו להחכם המנה היפה תחילה.
אבל כשכהן חולק איזה שותפות עם חבירו ישראל, אינו צריך ליתן לו החלק היפה, שאין זה דרך כבוד שיטול חלק היפה, שכל הנותן עיניו בחלק היפה, אינו רואה סימן ברכה לעולם.
במקום שאין כהן, טוב להקדים הלוי לישראל בכל אלו, אם הם שוים בחכמה.
(ט)[עריכה]
אסור להשתמש בכהן, אפילו בזמן הזה, וכמועל בהקדש הוא, שנאמר: וקדשתו כי את לחם אלוקיך הוא מקריב. ואף עכשיו, שאין לנו קורבנות, בקדושתו הוא עומד. ואם הכהן מוחל על כבודו, מותר, כי הכהונה שלו היא, ויכול למחול על כבודה ולתן רשות לישראל להשתמש בו, ומכל שכן שיכול לחלוק כבוד לישראל, להקדימו בדברים הנאמרים לעיל(ועיין לעיל, סימן כ"ג סעיף ט').


<< | קיצור שולחן ערוך · סימן קמה | במהדורה המנוקדת | >>
הלכות אישות
ובו כ"ו סעיפים:
א | ב | ג | ד | ה | ו | ז | ח | ט | י | יא | יב | יג | יד | טו | טז | יז | יח | יט | כ | כא | כב | כג | כד | כה | כו
(א)[עריכה]
חייב אדם לישא אשה כדי לפרות ולרבות. ומצוה זו חלה על האדם משנכנס לשנת י"ח, ועל כל פנים לא יעבור מכ' שנה בלא אשה, רק אם עוסק בתורה בהתמדה, ומתיירא לישא אשה כדי שלא יתבטל על ידי כן מלימודו, מותר לו להתאחר, והוא כשאין יצרו מתגבר עליו.
(ב)[עריכה]
כיון שהוליד בן ובת, קיים מצות פריה ורביה, והוא שלא יהא הבן סריס או הבת איילונית.
נולדו לו בן ובת ומתו, אם הניחו בנים, הרי זה קיים מצות פריה ורביה. במה דברים אמורים, כשהיו בני הבנים בן ובת, ונולדו מן הבן ומן הבת, אף על פי שבנו הוליד בת, ובתו ילדה בן, הואיל ובאים מבנו ובתו, קיים מצות פריה ורביה. אבל אם אחד מהם לא הניח זרע, אף על פי שהשני הניח כמה בנים ובנות, לא קיים המצוה.
(ג)[עריכה]
אף על פי שקיים מצות פריה ורביה, אסור לו לעמוד בלא אשה. וצריך שישא אשה בת בנים אם אפשר לו. אך אם הוא מבין בעצמו שאינו ראוי עוד להוליד, טוב לו יותר לישא אשה שאינה בת בנים. וכן אם יש לו בנים הרבה, ומתיירא שאם ישא אשה בת בנים יבואו קטטות ומריבות בין הבנים ובין אשתו, מותר לו לישא אשה שאינה בת בנים. אבל אסור לו לישב בלא אשה משום חששא זאת.
(ד)[עריכה]
נשא אשה ושהתה עמו עשר שנים ולא ילדה, יש לו לגרשה, ויש בזה כמה חילוקי דינים.
(ה)[עריכה]
אשה אינה מצווה על פריה ורביה. ומכל מקום לא תעמוד בלא בעל, משום חשדא.
(ו)[עריכה]
ישתדל כל אדם ליקח אשה הגונה ממשפחה הגונה.
שלושה סימנים יש להם לישראל: ביישנים, רחמנים, גומלי חסדים, ומי שאין לו סימנים אלו, אינו ראוי לדבק בו.
(ז)[עריכה]
אשה כשרה, אף על פי שהוא נושא אותה בשביל הממון שיש לה, מותר. ודוקא כשנותנים לו את הממון ברצון טוב, אבל אם מעגן את עצמו וממתין עד שימצא אשה עם ממון כחפצו, או שעשה שידוכין ופסקו לו ממון הרבה וחזרו בהם, הוא מעגן את כלתו בשביל זה, או שהוא מתקוטט בעבור זה, כל העושה כן מקרי נושא אשה לשם ממון, דהוויין לו בנים שאינם מהוגנים, ואינו מצליח ואין זווגו עולה יפה, כי הממון שהאדם לוקח עם אשתו אינו ממון של יושר, אלא כל מה שיתן לו חמיו וחמותו יקח בעין טוב ואז יצליח.
(ח)[עריכה]
עם הארץ לא ישא בת כהן, שאין זווגם עולה יפה. ומאן דקפיד, יש לו לדקדק שלא לישא אשה ששמה כשם אמו.
(ט)[עריכה]
מצוה לישא בת אחותו או בת אחיו. אבל שאר קרובה, בין שקרוב לו או לאשתו שמתה או שגרשה, או שהיא קרובה להאשה שחלץ לה, לא ישא בלי שאלת חכם.
(י)[עריכה]
לעולם יהא אדם זהיר בכבוד אשתו, שאין ברכה מצויה בביתו של אדם אלא בשביל אשתו. וכך אמרו חכמים לבני דורם: כבדו את נשותיכם כדי שתתעשרו.
(יא)[עריכה]
אסור לשהות עם אשתו אפילו שעה אחת בלא כתובה. ואם נאבדה הכתובה, צריך ליזהר מאד שילך מיד להבית דין לכתוב לה כתובה אחרת.
(יב)[עריכה]
כהן אסור בגרושה, בזונה, בחללה, ובחלוצה. זונה, היינו אפילו נבעלה באונס בעילת איסור, נעשה זונה ואסורה לכהן. וחללה, היינו שנולדה מכהן שנשא אשה האסורה לו.
(יג)[עריכה]
כל אשה שנתאלמנה או שנתגרשה, לא תנשא לאיש אחר עד שתמתין תשעים יום, חוץ מיום הגירושין או מיתת בעלה, וחוץ מיום הנשואין. ואפילו אם היא אשה שאינה ראויה ללדת, ואפילו היה בעלה הראשון במדינת הים או חבוש בבית האסורין אין חילוק, ואפילו הפילה נפל בינתים לא מהני לה. ואפילו להתקשר בשידוכין אסורה, אלא אם כן ישבע המשודך שלא יכנוס לתוך ביתה תוך הזמן. אבל המחזיר גרושתו אינו צריך להמתין.
(יד)[עריכה]
אם היא מעוברת או מניקה, לא תנשא לאיש אחר, עד שיהא לוולד כ"ד חודש. ואפילו ילדה לאחר שנתגרשה או שנתאלמנה, ולא התחילה להניק, צריכה להמתין. ואם יש איזה עניין גדול בדבר, יעשה שאלת חכם.
(טו)[עריכה]
אשה שמתו לה שני אנשים, לא תנשא לשלישי בלי שאלת חכם.
(טז)[עריכה]
אשה ששמעה שמת בעלה במקום אחר, אפילו שמעה מכמה אנשים כשרים, לא תנשא בלי שאלת חכם.
(יז)[עריכה]
הנחשד על אשת איש, וגירשה בעלה או שמת, הרי זו אסורה לזה הנחשד, שכשם שנאסרה לבעל, כך נאסרה לבועל. ואפילו גירשה בעלה מחמת דבר מכוער שנשמע עליה עם הנחשד, אסור להנחשד שישא אותה.
(יח)[עריכה]
הנחשד על הנכרית ונתגיירה, לא ישאנה.
(יט)[עריכה]
נכרי הבא על בת ישראל ואחר כך נתגייר, לא ישאנה.
(כ)[עריכה]
המגרש את האשה כדי שישא אותה חבירו, אפילו לא התנה עמה בפירוש, אלא שניכר שנתגרשה בשביל זה, אסור לו שישא אותה.
(כא)[עריכה]
אותן שאמרו רבותינו זכרונם לברכה שלא ישא אותן, אפילו באותו מבוי שהוא דר, לא תדור היא.
(כב)[עריכה]
מי ששמע על אשתו שזינתה, אף על פי שאין הדבר ברור לו, צריך לעשות שאלת חכם אם מותר לדור עמה.
(כג)[עריכה]
אשה שנתגרשה משום פריצות, אין ראוי לאדם כשר שישאנה.
(כד)[עריכה]
אשה רעה בדעותיה, שהיא בעלת מריבה, ושאינה צנועה כבנות ישראל הכשרות, מצוה לגרשה אפילו בזיווג ראשון.
(כה)[עריכה]
מצות חכמים שישיא אדם בניו ובנותיו סמוך לפרקן, שאם יניחם, יבאו לידי זנות או לידי הרהור, ועל זה נאמר: "ופקדת נוך ולא תחטא".
וכן מצות חכמים על בני ישראל, שמי שרואה שאשתו אינה הולכת בדרך ישרה, ויש לה איזה קרבות עם אנשים אחרים, שיוכיח אותה ויזהיר אותה בינו לבינה בנחת ובדרך טהרה, כדי להסיר את המכשול ולהדריכה בדרך ישרה. אבל אל יאמר לה בפירוש: אל תסתרי עם פלוני, ואפילו בינו לבינה, (מאחר שעכשיו אין לנו מי סוטה ויש בזה מבוכה). וכל מי שאינו מקפיד על אשתו ועל בניו ועל בני ביתו, להזהיר ולהיות פוקד דרכיהם תמיד, עד שידע שהם שלמים מכל חטא ועון, הרי זה חוטא, שנאמר: "וידעת כי שלום אהלך ופקדת נוך ולא תחטא".
(כו)[עריכה]
אסור לעשות שתי חופות לשני אחים או לשתי אחיות ביום אחד, משום דאין מערבין שמחה בשמחה. ויש אומרים דאפילו בשבוע אחת אין לעשותן, וראיה – מיעקב אבינו, דכתיב: "מלא שבוע זאת".


<< | קיצור שולחן ערוך · סימן קמו | במהדורה המנוקדת | >>
מנהגי תענית חתן וכלה
ובו ד' סעיפים:
א | ב | ג | ד
(א)[עריכה]
נוהגין, שהחתן והכלה מתענין ביום חופתם, מפני שבאותו יום מוחלין להם עוונותיהם. ואומרים בתפילת המנחה עננו, כמו בשאר תעניות. ונוהגין במדינות אלו, שאין מתענין אלא עד לאחר החופה. ואם נתאחרה החופה בלילה, אזי לאחר צאת הכוכבים יכולים לאכול איזה דבר, ובלבד שלא ישתו משקה המשכר.
(ב)[עריכה]
בראש חודש, ובאסרו חג דשבועות, ובט"ו באב ובט"ו בשבט, וכן בחנוכה ובשושן פורים, אין מתענין. אבל בניסן, אפילו בראש חודש ניסן, מתענין. וכן בל"ג בעומר, ובימים שבין ראש חודש סיון לשבועות, ובימים שבין יום הכיפורים לסוכות, מתענין.
(ג)[עריכה]
בימים שאין מתענין, צריכים לזהר, שלא לרדוף אחר מותרות מאכל ומשתה, ומכל שכן שיזהרו מאד ממשקה המשכר (כי יש אומרים טעם התענית - משום דחיישינן שמא ישתכרו, ולא תהיה דעתם מיושבת).
(ד)[עריכה]
צריכין החתן והכלה להתקדש עצמם במאד מאד ביום היכנסם לחופה, ויעשו תשובה ביום ההוא, ויפשפשו במעשיהם מיום הוולדם עד היום הזה, ויתוודו ויבקשו מחילה וסליחה וכפרה מה' יתברך, ויהיו מודים ועוזבים, ויתחרטו חרטה גמורה בשברון לב, ויעשו הסכמה חזקה מהיום והלאה לעבוד את ה' באמת ובתמים, ולהיותם קדושים וטהורים. ואחר כך יכנסו לחופה, ויתפללו שהקב"ה ישרה שכינתו ביניהם, וכמו שאמרו חכמינו זכרונם לברכה: איש ואשה - שכינה ביניהם. ונוהגין שאומרים הוידוי בתפילת מנחה כמו בערב יום הכיפורים.


<< | קיצור שולחן ערוך · סימן קמז | במהדורה המנוקדת | >>
מנהגי החופה
ובו ה סעיפים:
א | ב | ג | ד | ה

(א)[עריכה]
נוהגין לעשות החופה תחת השמים, לסימן ברכה: "כה יהיה זרעך ככוכבי השמים". וכן נוהגין שאין נושאין אשה אלא במילוי הלבנה, לסימן טוב.
(ב)[עריכה]
כשר הדבר שלא תינשא עד שתטהר. ועכשיו המנהג שלא לדקדק, ומכל מקום טוב להודיע להחתן קודם החופה שהיא נדה.
(ג)[עריכה]
המנהג במדינות אלו בנישואי בתולה, שחשובי העיר פורסין סודר על ראש הכלה, ומברכים אותה ואומרים לה: אחותנו את היי לאלפי רבבה.
ו"חופה" קורין מה שאחר כך פורסין יריעה על גבי כלונסאות, ומכניסין תחתיה החתן והכלה ברבים, ומקדשה שם, ומברכין ברכות אירוסין ונישואין; אבל עיקר החופה הוא הייחוד, שיתבאר אם ירצה השם בסימן שאחר זה.
(ד)[עריכה]
השושבינים מלבישים את החתן בקיטל, כדי שיזכור יום המיתה ויתעורר בתשובה. גם נוהגין לתת אפר בראש החתן במקום הנחת תפילין. גם נוהגין שהאבות והקרובים, אנשי צורה, מברכין את החתן ואת הכלה, ומתפללין שזיווגם יעלה יפה.
(ה)[עריכה]
אחר כך מוליכין את החתן תחת החופה, (שפורסין יריעה על גבי כלונסאות שאנו קורין חופה), ומעמידין אותו פניו למזרח, והשליח ציבור מנגן כמנהג המקום. והשושבינות מוליכות את הכלה, והשושבינים ואנשים חשובים הולכים לקראתה, וכשמתקרבים אליה חוזרים לאחוריהם להחופה, והשושבינות מביאין את הכלה, ומסבבין עמה שבע פעמים את החתן, והשליח ציבור מנגן גם כן כפי המנהג. אחר כך מעמידין את הכלה לימין החתן, והמברך מצדד את עצמו ופניו למזרח.


<< | קיצור שולחן ערוך · סימן קמח | במהדורה המנוקדת | >>
יחוד שאחר הקידושין
ובו ד סעיפים:
סעיף קטן א | ב | ג | ד
(א)[עריכה]
עיקר החופה, מה שאחר הקידושין מוליכין את החתן והכלה לחדר מיוחד, ואוכלים שם יחד במקום צנוע. ויש למנוע שלא יכנס לשם שום אדם, כדי שיהיה יחוד גמור. וזהו החופה הקונה ועושה נישואין.

(ב)[עריכה]
בבתולה קונה יחוד זה אף על גב דאינו ראוי לביאה, כגון שהיא נדה, או שבני אדם נכנסין ויוצאין שם. (וכשהיא נדה, בעל כרחך צריכין שיהיו בני אדם נכנסין ויוצאין שם, דאם לא כן, אסורין להתייחד קודם ביאה ראשונה).

(ג)[עריכה]
אבל באלמנה אינו קונה אלא יחוד הראוי לביאה, דהיינו שהיא טהורה, ואין אדם נכנס לשם.

(ד)[עריכה]
אין עושין קנין בשבת. ולכן, אם הנישואין בערב שבת, צריכין ליזהר מאד שיהיה יחוד הקונה קודם שבת, ואזי כשנעשה היחוד הקונה מבעוד יום, מותר לבוא עליה ביאה ראשונה בשבת, בין בבתולה בין באלמנה. אבל אם לא נעשה היחוד הקונה מבעוד יום, אז אסור לבוא עליה בשבת ביאה ראשונה, משום דהביאה עושה הקנין ואין קונין בשבת.
דין בעילת בתולה, עיין לקמן סימן קנ"ז.


<< | קיצור שולחן ערוך · סימן קמט | במהדורה המנוקדת | >>
דיני ברכת המזון בנישואין ומצות שמחת חתן וכלה
ובו י"ג סעיפים:
סעיף קטן א | ב | ג | ד | ה | ו | ז | ח | ט | י | יא | יב | יג
(א)[עריכה]
קודם ברכת המזון בעשרה, אומר המברך: "דוי הסר" וכו'. ואומרים "שהשמחה במעונו". ויש לומר "שאכלנו משלו" בלא וא"ו, ולא "ושאכלנו משלו".
ואחר ברכת המזון, לוקח כוס שני ואומר עליהם ששה ברכות, ואחר כך מברך על הכוס של ברכת המזון "בורא פרי הגפן". וטוב שלא למלאות את הכוס לששה ברכות עד לאחר ברכת המזון.
צריכין ליזהר שלא יאכלו אנשים ונשים בחדר אחד, שאם אוכלים אנשים ונשים בחדר אחד, אין אומרים שהשמחה במעונו, כי אין שמחה כשיצר הרע שולט.

(ב)[עריכה]
בחור שנשא בתולה או אלמנה, וכן אלמן שנשא בתולה, מברכין כן בסעודה הראשונה שאחר הנשואין, אפילו לא אכלוה ביום, רק בלילה שלאחר יום הנשואין, או אפילו ביום שלאחריו (משום דסעודה ראשונה הוי כפנים חדשות). אבל אחר סעודה הראשונה, וכן בכל שבעת ימי המשתה, אם באו פנים חדשות מברכין כן.
(ג)[עריכה]
וכשאין פנים חדשות, אם סועדים עם החתן אנשים שאינם מבני ביתו מחמת שמחת מריעות, אין אומרים "דוי הסר" וכו', ואומרים "נודה לשמך" וכו' ו"השמחה במעונו". ואחר ברכת המזון, לוקח כוס שני, ואומר ברכת "אשר ברא ששון ושמחה" וכו', ואחר כך לוקח הכוס של ברכת המזון ואומר עליו "בורא פרי הגפן". ולזה אינו צריך עשרה, רק גם בשלושה מברכין. אבל אם אינו סועד רק עם בני ביתו לבד, אינו אומר כלום מזה.

(ד)[עריכה]
אלמן שנשא אלמנה, אם אכלו סעודה הראשונה ביום הנישואין, אף על פי שנמשכה הסעודה גם בלילה, מברכין כמו שכתוב בסעיף א'. אבל אם לא אכלו עד הלילה, אי איכא אנשים שאוכלים מחמת שמחת מריעות, מברכין כמו שכתבתי בסעיף ג' (ואפילו איכא פנים חדשות). וכן בכל הסעודות שלושה ימים הראשונים.

(ה)[עריכה]
פנים חדשות מקרי, אם בא לשם אדם מחמת שמחת מריעות ורוצים להרבות בשבילו, ואף על פי שאינו אוכל.
שבת ויום טוב ראשון הוי כפנים חדשות. ודוקא סעודת הלילה וסעודת שחרית, אבל סעודה שלישית לא הוי פנים חדשות, אלא אם החתן דורש.

(ו)[עריכה]
אם אדם מזמין את החתן ואת הכלה לאכול שם, אם מייחדין להם שם חדר בפני עצמן, שיכולין להיות ביחד לבד ולשמוח שם, הוי שם כמו חופה דידהו ומברכין שם שבע ברכות. ואם לאו, אין מברכין אפילו "אשר ברא" וכו' "שהשמחה במעונו".

(ז)[עריכה]
בני החופה שנחלקו לחבורות הרבה, אפילו לבתים שאינם פתוחים למקום שהחתן שם, מכל מקום מברכים בכל חבורה וחבורה ברכות אלו, כיון שאוכלים מסעודה שהתקינו לחופה. אבל השמשים האוכלים אחר סעודת נישואין, אין מברכין ברכות אלו.

(ח)[עריכה]
מחזיר גרושתו, אין אומרים "שהשמחה במעונו". ובסעודה הראשונה ביום הנישואין אומרים שבע ברכות, ומכאן ואילך אין אומרים כלום.

(ט)[עריכה]
מצוה לשמח חתן וכלה, ולרקד לפניה ולומר שהיא נאה וחסודה (מלשון ותשא חן וחסד לפניו). ומצינו שרבי יהודה בר אילעי היה מרקד לפני הכלה.

(י)[עריכה]
אסור להסתכל בכלה. אבל מותר להסתכל בתכשיטין שעליה ובפריעת ראשה.

(יא)[עריכה]
יש נוהגין, שאם הכלה היתה טמאה בשעת נישואין, אזי אחר כך בליל טבילתה עושין סעודה, ומזמינים גם אנשים אחרים. ואין זה נכון, ויש לבטל מנהג זה משום צניעות. אך אם עושין קצת סעודה לאנשי הבית ואומרים "שהשמחה במעונו", אין למחות, אבל שבע ברכות אסור לברך, רק באופן שנתבאר לעיל.

(יב)[עריכה]
הנושא בתולה, צריך לשמוח עמה שבעה ימים, ונקראים שבעת ימי משתה: לא יעשה מלאכה, ולא ישא ויתן בשוק, אלא אוכל ושותה ושמח עמה, בין אם הוא בחור או אלמן. ואפילו היא מוחלת, מכל מקום אסור בעשיית מלאכה, ואסור לצאת יחידי בשוק.
והנושא בעולה, אם הוא אלמן, לכולי עלמא אינו צריך שמחה אלא שלושה ימים. ואם הוא בחור, יש אומרים דצריך לשמוח עמה שבעת ימים, כיון דמברכין בשבילו שבע ברכות. ומכל מקום בזה אשה יכולה למחול על שמחתה.
(יג)[עריכה]
הנושא אשה, צריך לעמוד בעירו שנה תמימה לשמוח עמה, שנאמר: "לא יצא בצבא, נקי יהיה לביתו שנה אחת ושמח את אשתו". אבל האשה יכולה למחול.


<< | קיצור שולחן ערוך · סימן קנ | במהדורה המנוקדת | >>
הלכות צניעות
ובו י"ז סעיפים:
א | ב | ג | ד | ה | ו | ז | ח | ט | י | יא | יב | יג | יד | טו | טז | יז
(א)[עריכה]
ראוי לאדם להרגיל את עצמו בקדושה יתירה ובמחשבה טהורה ובדעת נכונה בשעת תשמיש: לא יקל ראשו עם אשתו, ולא ינבל פיו בדברי הבאי אפילו בינו לבינה. הרי הכתוב אומר: "ומגיד לאדם מה שיחו", ואמרו רבותינו זכרונם לברכה: אפילו שיחה קלה שבין איש לאשתו, מגידין לו בשעת הדין.
לא יספר עמה בשעת תשמיש ולא קודם לכן, אלא מה שהוא צריך בענין תשמיש. ואם היה בכעס, שאסור לשמש אז עמה, יכול לדבר עמה לרצותה שתתפייס.
וישמש בהצנע האפשרי. הוא למטה והיא למעלה, זהו דרך עזות. שמשו שניהם כאחד, זהו דרך עקש. אמרו עליו על רבי אליעזר, שכל כך היה משמש באימה וביראה, עד שהיה דומה כאילו כפאו שד.
(ב)[עריכה]
בשעת הזיווג, יש לו להזהר בדברי תורה ובשאר דבר שבקדושה. ואף על פי שאסור לקרות בפיו, הרהור מותר ומצוה, כי הרהור אינו כדיבור לעניין זה. אף על פי דבמבואות המטונפות אסור אפילו להרהר דבר שבקדושה, זה משום דבעינן "והיה מחניך קדוש", אבל היכא דהאיסור הוא משום ערוה, מדכתיב "ערות דבר", ודרשו רבותינו זכרונם לברכה: דיבור אסור, הרהור מותר.
(ג)[עריכה]
אסור לשמש לאור הנר, אף על פי שמאפיל בטליתו. אבל אם עושה מחיצה גבוה עשרה טפחים לפני הנר, מותר. וכן אסור לשמש ביום, אלא בבית אפל. ובלילה, אם הלבנה מאירה עליהם להדיא, אסור. אבל אם אינה מאירה עליהם, אף על פי שמאירה לתוך הבית, מאפיל בטליתו ומותר. וכן אם יש נר בחדר אחד ומאיר לחדר זה, צריך האפלת טלית.
(ד)[עריכה]
אסור לאדם לשמש מטתו בפני כל אדם אם הוא נעור, ואפילו על ידי הפסק מחיצת עשרה. ובפני תינוק שאינו יודע לדבר, מותר.
(ה)[עריכה]
אסור להסתכל באותו מקום, שכל המסתכל שם, אין לו בושת פנים, ועובר על "הצנע לכת", ומעביר הבושה מעל פניו. שכל המתבייש אינו חוטא, דכתיב: "ובעבור תהיה יראתו על פניכם", זו הבושה, "לבלתי תחטאו". ועוד, דקא מגרה יצר הרע בנפשיה. וכל שכן הנושק שם, שעובר על כל אלה, ועובר גם על "בל תשקצו את נפשותיכם".
(ו)[עריכה]
בית שיש בו ספר תורה, אסור לשמש שם, אלא צריך שיוציאו לחדר אחר. ואם אין לו חדר אחר, יעשה לפניו מחיצה גבוהה עשרה טפחים, ותהא מחיצה סתומה, שלא יראה הספר תורה. ויריעה שסביב המיטה לא חשובה מחיצה, כיון שהיא נָדה, אלא אם כן קשר אותה מלמטה.
ובתפילין וחומשים ושאר כתבי קודש, כגון גמרא ומדרשים ומפרשיהם, בין שהם בכתב בין שהם בדפוס, יכול להניחן בכלי תוך כלי. ודוקא כשכלי השני אינו מיוחד להם, אבל כלים המיוחדים להם, אפילו הם עשרה, כולם כחד חשיבי. ואם פירש איזה מכסה על הארגז שהספרים בו, חשוב ככלי בתוך כלי. וכן המזוזה, אם היא קבוע בפנים החדר, צריכין לכסותה בשני כיסויין, שתהא ככלי תוך כלי, והשם יהא גם כן מכוסה. וכסוי זכוכית לא מהני, דצריך שלא יהא נראה.
(ז)[עריכה]
לא יהא רגיל ביותר עם אשתו, אלא בעונה שהוא חייב לפרוע לה עונתה, דכתיב: "ועונתה לא יגרע".
האנשים הבריאים והמעונגים, שפרנסתן במקומם בריוח ואין פורעין מס, עונתן בכל לילה. הפועלים שעושים מלאכתם בעירם, עונתן שתי פעמים בכל שבוע. ואם עושין מלאכה בעיר אחרת, עונתן פעם אחת בשבוע. וכן הסוחרים שיוצאין לכפרים עם חמורים להביא תבואה למכור, וכן כיוצא בהן, עונתן פעם אחת בשבוע. והמביאין חבילות על הגמלים ממקום רחוק, עונתן פעם אחת בשלושים יום. ועונת תלמידי חכמים, מליל שבת לליל שבת.
וצריך לקיים העונה גם כשהיא מעוברת או מניקה. ולא יבטל עונתה אלא מדעתה, כשהיא מוחלת לו, וכבר קיים מצות פריה ורביה. ואם מונע עונתה כדי לצערה, עובר בלא תעשה, שנאמר: "ועונתה לא יגרע".
(ח)[עריכה]
כל אדם צריך לפקוד את אשתו בליל טבילתה, ובלילה שלפני יציאתו לדרך, אם אינו הולך לדבר מצוה. וכל שרואה שאשתו משדלתו ומרצה אותו ומתקשטת לפניו כדי שיתן דעתו עליה, חייב לפקדה אפילו שלא בשעת עונתה, והויין ליה בנים הגונים. אבל אם תבעתו בפה ממש, היא חצופה, והרי היא כזונה ואסור לקיימה.
(ט)[עריכה]
ואף כשהוא אצלה, לא יכוין להנאתו, אלא כאדם שפורע חובו שהוא חייב בעונתה, ולקיים מצות בוראו, שיהיו לו בנים עוסקים בתורה ומקיימים מצוות בישראל. וכן אם הוא מכוין לתיקון הוולד, דאמרו רבותינו זכרונם לברכה: שלושה חדשים הראשונים (להריון), תשמיש קשה לאשה וקשה לוולד; אמצעיים, קשה לאשה ויפה לוולד; אחרונים, יפה לאשה ויפה לוולד, שמתוך כך יצא מלובן ומזורז, שפיר דמי.
אם הוא מכוין לגדור עצמו בה כדי שלא יתאוה לעבירה, כי ראה יצרו גובר ומתאוה אל הדבר ההוא, גם בזה יש קיבול שכר, אך יותר טוב היה לו לדחות את יצרו ולכבוש אותו, כי אבר קטן יש באדם, מרעיבו שבע, משביעו רעב.
אבל מי שאינו צריך לדבר, אלא שמעורר תאוותו כדי למלאות תאוותו, זו היא עצת יצר הרע.
(י)[עריכה]
מי שנוח לו, יש לו ליזהר שלא לשמש לא בתחילת הלילה ולא בסופה, אלא באמצעיתה.
לא יגע באמה אפילו לצורך זיווג, עד שיטול ידיו כראוי, דהיינו שלוש פעמים בסירוגין, כמבואר בסימן ב'.
(יא)[עריכה]
אסור לשמש בשווקים וברחובות ובגנים ובפרדסים, אלא בבית דירה, שלא יהיה כדרך זנות.
(יב)[עריכה]
כשיש חס ושלום רעב במדינה, שהוקרה התבואה בכפל, אף על פי שהוא יש לו תבואה בתוך ביתו, או שיש חס ושלום שאר צרה, אסור לשמש מטתו כי אם בליל טבילתה. ולחשוכי בנים מותר בכל עונה.
(יג)[עריכה]
לא ישמש עם אשתו אלא מרצונה, אבל כשאינה מרוצה, לא ישמש עמה, ומכל שכן דאסור לאנסה. וכן לא ישמש כשהיא שנואה לו, או שהוא שנוא לה, דאמרה ליה: לא בעינא לך, ואף על פי שרצויה בתשמיש. וכן אם גמר בלבו לגרשה, והיא אינה יודעת, אף על פי שאינה שנואה לו, אסור לשמש עמה. גם לא ישמש עמה כשהיא ישנה ממש, גם לא ישמש כשהוא שיכור, או היא שיכורה.
(יד)[עריכה]
אכסנאי אסור לשמש. ואם יחדו לו ולאשתו בית מיוחד, מותר, ובלבד שלא יישן על סדין בעל הבית.
(טו)[עריכה]
מדרכי הרפואה, שלא לבעול לא כשהוא שבע ולא כשהוא רעב, אלא כשיתעכל המזון שבמעיו. ולא יבעול מעומד ולא מיושב, ולא ביום שנכנס למרחץ, ולא ביום הקזה, ולא ביום יציאה לדרך או ביאה מן הדרך כשהולך ברגליו, ולא לפניהם ולא לאחריהם.
(טז)[עריכה]
לא ישמש על מיטה שיש שם תינוק לרגליהם, כשאין התינוק בן שנה. וכשיוצא מבית הכסא קבוע, לא ישמש עד לאחר שעה. אשה מניקה לא תשמש אלא בשעה שהתינוק ישן, ואחר כך לא תניקהו עד לאחר שני שלישי שעה, אם לא כשהתינוק בוכה.
(יז)[עריכה]
שכבת זרע היא כוח הגוף ומאור עינים, וכשתצא ביותר, הגוף כלה וחייו אובדים. וכל השטוף בבעילה, זקנה קופצת עליו, וכוחו תשש ועיניו כהות, וריח רע נודף מפיו, ושער ראשו וגבות עיניו וריסי עיניו נושרים, ושער זקנו ושחיו ושער רגליו רבה, ושיניו נושרות, והרבה כאבים חוץ מאלו באים עליו. אמרו חכמי הרופאים: אחד מאלף מת משאר חלאים, והאלף מרוב תשמיש. לפיכך צריך האדם ליזהר.


<< | קיצור שולחן ערוך · סימן קנא | במהדורה המנוקדת | >>
איסור הוצאת זרע לבטלה ותיקונים למי שנכשל בו
ובו ז' סעיפים:
א | ב | ג | ד | ה | ו | ז

סעיף א[עריכה]
אסור להוציא שכבת זרע לבטלה, ועוון זה חמור מכל עבירות שבתורה. ואלו שמנאפים ביד ומוציאין זרע לבטלה, לא די להם שאיסור גדול הוא, אלא שהעושה זאת הוא בנידוי, ועליהם נאמר: "ידיכם דמים מלאו", וכאלו הורג את הנפש. וראה מה שכתב רש"י בפרשת וישב בער ואונן שמתו בחטא זה. ולפעמים בעונש זה חס ושלום בנים מתים כשהם קטנים, או שיהיו רשעים, והוא בא לידי עניות.
סעיף ב[עריכה]
אסור לאדם שיקשה את עצמו לדעת, או שיביא את עצמו לידי הרהור אשה. ואם בא לו איזה הרהור, יסיע את לבו מדברי הבאי לדברי תורה, שהיא אילת אהבים ויעלת חן, ואין מחשבת עריות מתגברת אלא בלב פנוי מן החכמה.
ויזהר מאד שלא יבוא לידי קישוי. לפיכך אסור לאדם לישן על ערפו ופניו למעלה, או לישן ופניו למטה, אלא לישן על הצדדין, שלא יבוא לידי קישוי. ולא יישנו שני רווקים יחד, ולא יסתכל בבהמה ועוף כשמזדקקין זכר לנקבה. ואסור לרכוב על בהמה בלא אוכף.
סעיף ג[עריכה]
כשמשתין, אסור לאחוז במילה להשתין. ואם הוא נשוי ואשתו עמו בעיר והיא טהורה, מצד הדין מותר לו, דכיון שיש לו פת בסלו, אינו בא לידי הרהור וחימום; אך מידת חסידות להחמיר. ושלא לצורך השתנה, גם מצד הדין אסור לו.
סעיף ד[עריכה]
בסעודת הלילה, לא ירבה באכילה ושתיה, ולא יאכל דברים המחממים את הגוף, כגון בשר שמן, וכל מאכלי חלב וגבינה, וביצים, ושום. גם לא ישתה משקה המחמם, כי דברים אלו גורמים לחטא זה.
סעיף ה[עריכה]
מי שראה חס ושלום קרי בלילה, כשניעור משנתו, יטול ידיו ויאמר בשברון לב: רבונו של עולם, עשיתי זאת שלא בכוונה, רק בהרהורים רעים ובמחשבות רעות. לכן יהי רצון מלפניך ה' אלהי ואלהי אבותי, מחוק ברחמיך הרבים עוון זה, ותצילני מהרהורים רעים וכיוצא בזה לעולם ועד, אמן כן יהי רצון.
סעיף ו[עריכה]
הרוצה לשמור את עצמו מחטא זה, ישמור את פיו מניבול פה, משקרים, מרכילות, מלשון הרע ומליצנות, וכן ישמור את אזנו משמוע דברים כאלו, גם יהא זהיר לקיים נדריו, ולא ירבה בדאגה. וגם יהא זהיר מהרהורים רעים. וקודם שהולך לישן, יעסוק בתורה, או יאמר ד' מזמורי תהלים הראשונים. ויזהר שלא לישן בחדר יחידי.
סעיף ז[עריכה]
תיקונים למי שנכשל בחטא זה כתובים בספר יסוד יוסף, אשר ליקט ואסף מספרים קדושים וקדמונים, ואכתוב פה קצת מהם בקיצור. להדר להיות סנדק, שימולו ילדים על ברכיו, ובפרט להיות סנדק אצל עניים. להרבות בצדקה לעניים. לשמור שבת כהלכתו ולענגו, ולהדליק נרות הרבה. לכבד ולאהוב לומדי תורה. להתפלל בכוונה ובבכי. לבחור במדת הענוה, וכאשר ישמע שמחרפין אותו, ישתוק וימחול. כאשר יעשה איזה מצוה, יעשה בכוח ובזריזות עד שיתחמם בה, ובפרט בעשיית המצות לפסח. לגדל בניו לתלמוד תורה, ולהדריכם ביראת שמים. לגדל יתום בתוך ביתו, ויתנהג עמו כמו עם בנו. לעסוק במצות הכנסת כלה. לעלות לתורה לכל הפחות פעם אחת בכל חודש, ויברך את הברכות בקול, גם יסתכל בתורה, ויקרא בלחש עם הקורא. להיות מן העשרה הראשונים בבית הכנסת. לעמוד בחצות לילה, לעשות תיקון חצות בבכי. ואם אי אפשר לו לקום בחצות לילה, יעשה אחר כך תיקון חצות. לאהוב שלום ולרדוף שלום.


<< | קיצור שולחן ערוך · סימן קנב | במהדורה המנוקדת | >>
איסור יחוד ושאר קרבות בנשים
ובו י"ז סעיפים:
א | ב | ג | ד | ה | ו | ז | ח | ט | י | יא | יב | יג | יד | טו | טז | יז
(א)[עריכה]
אסור להתייחד עם שום אשה, בין ילדה בין זקנה, בין ישראלית בין אינה יהודית, בין קרובתו בין אינה קרובתו, חוץ מן האב, שמותר להתייחד עם בתו, והאם עם בנה, והבעל עם אשתו, אף על פי שהיא נדה. וכלה שהיא נדה, עיין לקמן סימן קנ"ז.
(ב)[עריכה]
אם היתה אשתו שם, מותר לו להתייחד גם עם אחרת, מפני שאשתו משמרתו. אבל ישראלית לא תתייחד עם אינו יהודי, אפילו אשתו עמו, ואפילו הם הרבה אינם יהודים ונשותיהם עמהם, לא תתייחד עמהם.
(ג)[עריכה]
אשה אחת מתייחדת עם שני אנשים כשרים, ודוקא בעיר וביום; אבל בשדה, או בלילה אפילו בעיר, בעינן שלושה אנשים כשרים. ואם פריצים, לעולם לא תתייחד, אפילו הם כמה, אלא אם כן נשותיהם עמהם. ואיש אחד עם שתי נשים אסור להתייחד. ועם שלוש או יותר, יש מתירין אם אין אומנותו או סחורתו בדברים המיוחדים לנשים, ויש אוסרין בכל ענין.
(ד)[עריכה]
אשה שבעלה בעיר, אין חוששין להתייחד עמה, מפני שאימת בעלה עליה.
(ה)[עריכה]
בית שפתחו פתוח לרשות הרבים, אין שם איסור יחוד ביום ובתחילת הלילה, כל זמן שבני אדם עוברים ושבים ברחוב. ואם היה זה רגיל בה, כגון שגדלה עמו שהיא קרובתו, או שבעלה הזהיר אותה שלא תתייחד עמו, הרי זה לא תתייחד עמו אפילו בעלה בעיר, ואפילו בבית שהפתח פתוח לרשות הרבים.
(ו)[עריכה]
תינוקת שהיא פחותה משלוש שנים, מותרין להתייחד עמה. וכן תינוק פחות מתשע שנים, מותר לאשה שתתייחד עמו.
(ז)[עריכה]
מי שאין לו אשה, לא יהא מלמד תינוקות, מפני שאמותיהן באות לבית הספר, ונמצא מתייחד עם אשה. ואינו צריך שתהיה אשתו שרויה עמו בבית הספר, אלא שתהא עמו בעיר, אפילו היא בביתה והוא מלמד במקומו. אבל אשה לא תלמד תינוקות, אפילו יש לה בעל בעיר, אלא אם הוא דר עמה באותו בית, מפני אביהם שמביאים בניהם.
(ח)[עריכה]
צריך האדם להתרחק מן הנשים מאד מאד. אסור לקרוץ בידיו או ברגליו ולרמוז בעיניו לאשה, ואסור לשחוק עמה, להקל ראשו כנגדה או להביט ביופיה. ואסור להריח בבשמים המיוחדים לאשה, וכל שכן כשהיא אוחזתן בידה או שהן תלויין עליה. אסור להסתכל בבגדי צבעונין של אשה שהוא מכיר אותה, אפילו הבגדים אינם עליה, שמא יבוא להרהר בה.
פגע אשה בשוק, אסור להלוך אחריה, אלא רץ שתשאר לצדדין או לאחריו. ולא יעבור בפתח זונה, אפילו ברחוק ארבע אמות.
והמסתכל אפילו באצבע קטנה של אשה ונתכוין ליהנות ממנה, עוונו גדול מאד. ואסור לשמוע קול אשה או להסתכל בשערה.
(ט)[עריכה]
אין שואלין בשלום אשה כלל, ואפילו על ידי בעלה אסור לשלוח לה דברי שלומים. ולכן כשכותב אגרת לחבירו, אסור לכתוב ולומר: שלום לזוגתך. אבל מותר לשאול לבעלה או לאחר איך שלומה. וכן מותר לכתוב לחבירו: הודיעני משלום זוגתך.
(י)[עריכה]
המחבק או המנשק אפילו אחת מן הקרובות, שאין לו שום הנאה, הרי זה עושה איסור, שאין קרבים לערוה כלל, חוץ מן האב עם בתו והאם עם בנה, שהם מותרין בחיבוק ונישוק.
(יא)[עריכה]
אין לנהוג אפילו עם אשתו בדברים של חיבה, כגון לעיין ברישיה וכדומה, בפני אחרים, שלא יבוא הרואה לידי הרהור.
(יב)[עריכה]
אסור לאיש שידור בבית חמיו, אלא כשיש לו חדר מיוחד לשכיבה.
(יג)[עריכה]
כבר האריכו גדולי ישראל זכרונם לברכה בספריהם הקדושים בתוכחות מוסרים, על המנהג באיזה מקומות שאינן בני תורה ויראה, שמתקרבין החתן עם הכלה בחיבוק ונישוק, וכן עושין ריקודין בחורים עם בתולות יחד. ומלבד האיסור הגדול, איסור נדה, שהרי כל הבתולות מסתמא נידות הן, ואין חילוק באיסור נדה בין פנויה לנשואה, וכן הנוגע בה דרך חיבה חייב מלקות, עוד מגרה יצר הרע בנפשיה, ומביא את עצמו לידי קישוי לדעת והוצאת זרע לבטלה רחמנא ליצלן. ובודאי כל מי שיש בכוחו למחות, צריך להתאמץ בכל כוחו למחות. ולכל הפחות צריך כל איש אשר יראת ה' בלבבו, להיות שורר בביתו ולהשגיח על בני ביתו שיתרחקו מן הכיעור הגדול הזה. וכל מי שיש בידו למחות ואינו מוחה, חס ושלום הוא נתפס בעוון זה, וכל המציל את אחרים מן החטא, הציל את נפשו וטוב לו.
(יד)[עריכה]
אשה שהוא רוצה לישא אותה, מותר לו וראוי לו לראותה אם היא לרצונו, אבל לא יסתכל בה דרך זנות, ועל זה נאמר: "ברית כרתי לעיני ומה אתבונן על בתולה".
(טו)[עריכה]
מי שגירש את אשתו מן הנישואים, לא תדור עמו בחצר. ואם הוא כהן, וכן אפילו אם הוא ישראל והיא נישאת לאחר ונתגרשה גם ממנו, וכן מי שגירש את אשתו משום שהיא אסורה לו, כל אלו צריכין הרחקה יתירה, ולא תדור עמו במבוי אם הוא מבוי סתום. אבל במבוי מפולש, שדרך הרבים עובר ביניהם, מותרים לדור.
וגרושה שנישאת ודרה עם בעלה השני, אלו צריכין עוד הרחקה יתירה, ולא תדור עם בעלה ראשון בכל השכונה. בכל אלו הרחקות היא נדחית מפניו; אך אם היה החצר שלה, הוא נדחה מפניה.
(טז)[עריכה]
מותר לאדם לזון גרושתו. ומצוה היא יותר מבשאר עני, שנאמר: "ומבשרך אל תתעלם". ובלבד שלא יהא לו עסק עמה, רק יזונה על ידי שליח.
(יז)[עריכה]
אמר רב ברונא אמר רב: כל הישן בקילעא (בחדר) שאיש ואשתו שרויין בה, עליו הכתוב אומר: "נשי עמי תגרשון מבית תענוגיהם" (שבושין הן ממנו), ואמר רב יוסף: אפילו באשתו נדה.


<< | קיצור שולחן ערוך · סימן קנג | במהדורה המנוקדת | >>
הלכות נדה
ובו ט"ז סעיפים:
סעיף א - ב - ג - ד - ה - ו - ז - ח - ט - י - יא - יב - יג - יד - טו - טז
(א)[עריכה]
כל אשה שנעקר ממקורה טיפת דם, אפילו כל שהוא, יהיה באיזה אופן שיהיה, בין בטבעה, כדרך הנשים לראות בזמנים ידועים, או שלא בזמנה, ואפילו אירע לה איזה אונס אשר מחמת זה יצא ממקורה דם, הרי היא טמאה נדה, עד שתספור שבעה נקיים ותטבול כראוי. וכל הבא עליה בטומאתה, חייב כרת, וכן היא חייבת כרת. ועל הנגיעה דרך חיבה, חייבים מלקות.
(ב)[עריכה]
אפילו לא הרגישה שיצא דם ממקורה, אלא שמצאה כתם דם בבשרה או בחלוקה או בסדינה או בשאר מקום, ואין לה לתלות שבא ממקום אחר אלא שבא ממקורה, הרי היא טמאה. וכל אשה שמצאה איזה כתם, אפילו אינו אדום ממש אלא שאינו לבן ממש, צריכה לעשות שאלת חכם, כי יש בזה הרבה חילוקי דינים בענין גדלות וקטנות הכתם, וגם בענין התליה, במה יכולין לתלותו ובמה אין יכולין לתלותו, וגם יש חילוק באיזה זמן שמצאה אותו, אם בימים שהיא טהורה או בימים הראשונים משבעה נקיים.
(ג)[עריכה]
אשה שהרגישה שנפתח מקורה, אפילו בדקה את עצמה מיד ולא מצאה כלום, הרי היא טמאה (וצריכין להודיע זאת לנשים, כי הרבה נשים אינן יודעות זאת). אבל אם מצאה שיצא ממנה איזו ליחה לבנה בלי שום תערובת אדמומית, הרי היא טהורה.
(ד)[עריכה]
כתיב: "ואל אשה בנדת טומאתה לא תקרב". מדכתיב "לא תקרב", דרשינן שכל מיני קריבה אסור, שלא ישחוק ולא יקל ראשו עמה, אפילו בדברים המרגילין לעבירה. אבל מותר להתייחד עמה, דכיוון שכבר בא עליה, וגם יש לה היתר לאחר שתטבול, לא תקיף יצריה ולא חיישינן שמא יבוא עליה באיסור.
(ה)[עריכה]
לא יגע בה אפילו באצבע קטנה. ולא יושיט מידו לידה אפילו דבר ארוך. וכן לא יקבל מידה. וכן זריקה מידו לידה או מידה לידו, אסור.
(ו)[עריכה]
לא יאכל עמה על השלחן אלא אם כן יש איזה שינוי, דהיינו שיהיה איזה דבר מפסיק בין קערה שלו לקערה שלה, דבר שאין דרכו להניחו שם בפעם אחרת, או שתשנה את מקומה. ואם דרכן שכשהיא טהורה אוכלין מתוך קערה אחת, ועתה אוכלין כל אחד מתוך קערה אחרת, סגי בהכי.
(ז)[עריכה]
לא ישתה משיורי הכוס ששתתה היא. ואם הפסיק אדם אחר ביניהם, או שהורק אל כוס אחר, שרי. ואם שתתה והוא אינו יודע ורוצה לשתות מכוס זה, אינה צריכה להגיד לו ששתתה היא ממנו. (אבל אם ידע ששתתה אלא שלא ידע שהיא נדה, כתבתי בספרי לחם ושמלה כי נראה דצריכה להגיד לו).
היא מותרת לשתות משיורי כוס שלו.
יש אומרים דכשם שאסור לשתות משיורי כוס שלה, כך אסור לאכול משיורי מאכל שלה.
(ח)[עריכה]
לא יישן עמה במיטה אחת, אפילו אין המיטה מיוחדת לה. ואפילו כל אחד בבגדו ואין נוגעין זה בזה, ואפילו יש לכל אחד מצע בפני עצמו. ואפילו אם שוכבים בשתי מיטות והמיטות נוגעות זו בזו, אסור.
ואם שוכבין על הארץ, לא ישכבו פנים כנגד פנים, אלא אם כן יש מרחק רב ביניהם. והוא הדין אם ישנים בשתי מיטות סמוכות זו לזו באורכן, באופן שלפעמים הם פנים כגגד פנים, אף על פי שיש הפסק בין המיטות, יש לאסור, אלא אם כן יש מרחק רב ביניהם.
ואסור להבעל אפילו לישב על המיטה המיוחדת לה, ואפילו שלא בפניה. והיא אסורה לישן על המיטה המיוחדת לו, אבל לישב עליה אין להחמיר.
(ט)[עריכה]
אסורין לישב על ספסל ארוכה שהיא מתנדנדת. ואם אדם אחר מפסיק ביניהם, מותר. ולא ילכו בעגלה אחת או בספינה אחת אם הולכין רק דרך טיול, כגון לגנות ולפרדסים וכיוצא בזה. אבל אם הולכין מעיר לעיר לעסקיהם, מותר אף על פי שהן לבדם, ובלבד שישבו באופן שלא יגעו זה בזה.
(י)[עריכה]
לא יסתכל בשום מקום מגופה במקום שדרכה לכסות. אבל במקומות הגלויים מותר לו להסתכל, אף על פי שהוא נהנה.
אסור להריח בבשמים המיוחדים לה, ואסור לשמוע קול זמר שלה.
(יא)[עריכה]
ראוי לה שתייחד לה בגדים לימי נידותה, כדי שיהיו שניהם זוכרים תמיד שהיא נדה. ובקושי התירו לה שתכחול ותפקוס ותתקשט בבגדי צבעונין בימי נידותה, אלא כדי שלא תתגנה על בעלה.
(יב)[עריכה]
לא תמזוג לו כוס יין בפניו, או להביאו לו ולהניחו לפניו על השולחן. ולא תציע לו מיטתו בפניו. אבל שלא בפניו הכל מותר, אף על פי שהוא יודע שהיא עשתה. ואסורה ליצוק לו מים לרחוץ פניו ידיו ורגליו, ואפילו מים צוננים.
(יג)[עריכה]
כשם שהיא אסורה למזוג לו את הכוס, כך הוא אסור למזוג לה. ולא עוד, אלא אפילו לשלוח לה כוס יין המיוחד לה, אפילו הוא כוס של ברכה, אסור.
(יד)[עריכה]
אם הוא חולה ואין מי שישמש אותו זולתה, מותרת לשמשו שימוש שאין בו נגיעה, רק על ידי דבר אחר, אפילו להקימו ולהשכיבו ולתומכו, רק שתיזהר ביותר מהרחצת פניו ידיו ורגליו והצעת המיטה בפניו. ואם האשה חולה, אסור לבעלה לשמשה אפילו בלא נגיעה, אלא אם כן בשעת דחק גדול שאי אפשר למצוא מי שישמשנה. ואם הבעל הוא רופא ואין שם רופא אחר מומחה כמוהו, מותר לו למשש לה את הדופק, כיוון שאינו עושה דרך תאווה וחיבה.
(טו)[עריכה]
בכל ההרחקות הנזכרות צריכין ליזהר גם בימי ליבונה, דהיינו בימי ספירת שבעה נקיים, וגם אחר כך אם נתאחרה מלטבול בזמנה אסורים בכל הנזכר עד לאחר שתטבול.
(טז)[עריכה]
אשה נדה בימי ראייתה קודם ימי ליבונה, נוהגין שאינה נכנסת לבית הכנסת ואינה מתפללת. אך בימים נוראים, דהיינו מיום ראשון דסליחות ולהלן, שרבים מתאספים בבית הכנסת ויהיה לה עיצבון גדול אם לא תלך, מותרת ללכת ולהתפלל. וכן כל כיוצא בזה, כגון שמשיאה את בנה או את בתה, או כשהיא יולדת שהגיעה זמנה ללכת לבית הכנסת, מותרת.


<< | קיצור שולחן ערוך · סימן קנד | במהדורה המנוקדת | >>
סדר קביעת הווסת ודין בדיקה לפני תשמיש ולאחר תשמיש
ובו ז' סעיפים:
סעיף א - ב - ג - ד - ה - ו - ז
(א)[עריכה]
כל וסת נקבע בשלוש פעמים רצופים. שאם ראתה שלוש פעמים רצופים בזמן שווה כפעם בפעם, אזי זמן זה הוא לה לווסת קבוע.
יש נשים שהן קובעות וסתן בימים שווים בחודש, כגון שראתה שלוש פעמים רצופות כל פעם בראש חודש, והווי לה וסת קבוע בראש חודש. וכן אם ראתה שלוש פעמים בחמישה ימים בחודש, אזי יום ה' בחודש הוא יום וסת קבוע שלה. וזה נקרא וסת הימים, שקבעה ביום ידוע בחודש.
ואף על פי שמספר הימים אשר בין ראיה לראיה אינו שווה, כי יש חודשים שאין להם רק עשרים ותשעה יום, ויש משלושים יום, מכל מקום, כיוון שהיא למודה לראות ביום קבוע בחודש, הווי לה יום זה וסת קבוע.
(ב)[עריכה]
אבל רוב הנשים דרכן לקבוע וסתן בהפלגות שוות, דהיינו שהיא מפלגת ומחלקת בין ראיה לראיה ימים שווים במספר, כגון שהיא רואה פעם אחת, ומפסקת עשרים וחמישה יום או שלושים יום או שלושים ושתיים יום וכדומה, וחוזרת ורואה. אם עשתה שלוש הפלגות שוות ורצופות, הווי לה וסת קבוע, וזה נקרא וסת הפלגות. ולאחר שתפליג שוב ימים במספר אלו, אזי היום הבא הוא יום וסת קבוע שלה.
וכיוון שכל וסת אינו נקבע בפחות משלוש פעמים, והפלגה אינה ניכרת אלא בשתי ראיות, לכן לווסת הפלגות צריכות ארבע ראיות. כגון שראתה היום, והפליגה עשרים וחמישה יום וראתה, ושוב הפליגה עשרים וחמישה יום וראתה, ושוב הפליגה עשרים וחמישה יום וראתה, הרי ראתה ארבע פעמים אשר ביניהן שלוש הפלגות שוות וקבעה וסת.
(ג)[עריכה]
ויש נשים שאין להם יום קבוע לראות, לא בימי החודש ולא בהפלגות שוות, אבל יש להן סימנים בגופן, כגון שדרכה היא שקודם ראייתה היא מפהקת, דהיינו כאדם שפושט זרועותיו מחמת כובד, או כאדם שפותח פיו מחמת כובד, או כאדם שמוציא קול דרך הגרון מחמת המאכל שאכל, כל אלו עניני פיהוק הן. וכן אם מתעטשת דרך מטה או דרך מעלה, או מרגשת איזה מיחוש נגד טיבורה או בבית הרחם, או שאחזוה צירי הקדחת, או תסמרו שערות בשרה, או שראשה ואיבריה כבדים עליה, כל שהוחזקה שלוש פעמים רצופים שבא לה אחד ממקרים הנזכרים ואחר כך ראתה דם, הרי זו קבעה וסת, וזה נקרא וסת הגוף.
ודוקא פיהוק ועיטוש כמה פעמים זה אחר זה הוי סימן וסת וקבעה בהם, אבל משום פיהוק ועיטוש פעם אחת אין הווסת נקבע, כי זה דרך כל האדם. ודוקא שקבעה כל שלושת הפעמים על ידי מקרה אחד; אבל אם פעם במקרה זה ופעם במקרה זה, לא הווי קביעות.
(ד)[עריכה]
ויש שקובעות לימים או להפלגות שוות בצירוף פיהוק ועיטוש וכדומה, דהיינו שבכל חמישה ימים בחדש היא מפהקת או מעטשת ואחר כך היא רואה, או כשהיא מפלגת מראייה עשרים וחמישה יום – היא מפהקת או מעטשת ואחר כך היא רואה.
וזה נקרא וסת המורכב, דהיינו שהוא מורכב מיום שווה עם סימן הגוף. אם קבעה כן שלוש פעמים, אזי כשמגיע היום המוגבל והיא מפהקת או מעטשת, חוששת לו. אבל ביום גרידא, או בפיהוק ועיטוש גרידא, אינה צריכה לחוש, כיוון שלא קבעה אלא בתרווייהו כהדדי.
(יש עוד מיני וסתות, וסת הדילוג, וסת הסירוג, וסת מחמת אונס או מחמת אכילת דברים חריפים, אבל מאחר שאינם שכיחים – אין לנו עסק בהם פה, והמה מבוארים בעזר ה' בספרי לחם ושמלה).
(ה)[עריכה]
כל אשה שיש לה וסת קבוע, הרי זו שלא בשעת וסתה בחזקת טהרה, ובעלה בא עליה ואינו צריך לשאול אותה כלום. ואפילו היא ישנה קצת, יכול לבוא עליה ואינה צריכה בדיקה, לא לפני תשמיש ולא לאחר תשמיש.
ואדרבה אין לה לבדוק את עצמה בפני בעלה, שלא יהא ליבו נוקפו לחשוב: מסתמא הרגישה, שאם לא הרגישה – לא היתה בודקת. ולכן, אם תבדוק בפניו לפני תשמיש, איכא למיחש שמא מחמת שיהיה ליבו נוקפו, יפרוש את עצמו ממנה. ואם תבדוק בפניו לאחר תשמיש, איכא למיחש שמא יהא ליבו נוקפו לחשוב דמסתמא הרגישה בשעת תשמיש, ויפרוש את עצמו בפעם אחרת.
ועל כן לא תבדוק בפני בעלה. אבל שלא בפני בעלה, כל אשה שמרבה לבדוק את עצמה – הרי זו משובחת.
(ו)[עריכה]
אשה שאין לה וסת קבוע כלל, יש לה לבדוק את עצמה לפני תשמיש ולאחר תשמיש. וגם הבעל יש לקנח את עצמו לאחר תשמיש, ולראות אם לא נמצאת איזו טיפה דם. ואך כשהיא בחזקת מסולקת מדמים, כגון מעוברת לאחר שלושה חודשים, או מניקה, או זקנה, אלו אינן צריכות בדיקה.
(ז)[עריכה]
ויש נשים שאין להם וסת קבוע ממש, אבל יש להן על כל פנים מספר ימים ידועים שבהן אינן רואות. כגון אשה שהיא מוחזקת שבכל עשרים וחמישה יום לאחר ראייתה – אינה חוזרת ורואה, אלא אחר כך, ואז אין לה יום קבוע, שלפעמים היא מאחרת יום או יומיים או שלושה ימים. אשה כזו, עד עשרים וחמישה יום, כיוון שהוחזקה שלוש פעמים שבימים אלו אינה רואה, דינה בימים אלו כמו אשה שיש לה וסת קבוע. ובימים שלאחר כן, שהיא נבוכה בהם ואין לה בהן חזקת טהרה, אסורה לבעלה. (ועיין יורה דעה סימן קפ"ד סעיף ב' ברמ"א, ובספרי לחם ושמלה סימן קפ"ו לחם ס"ק ו').


<< | קיצור שולחן ערוך · סימן קנה | במהדורה המנוקדת | >>
דין פרישה סמוך לוסת והתילוקים שבין וסת קבוע לאינו קבוע
ובו י"ב סעיפים:
סעיף א - ב - ג - ד - ה - ו - ז - ח - ט - י - יא - יב
(א)[עריכה]
תנו רבנן: "והזרתם את בני ישראל מטומאתם" (ויקרא טו לא), אמר רבי יאשיה: מכאן אזהרה לבני ישראל שיפרשו מנשותיהן סמוך לוסתן; וכמה? אמר רבא: עונה (שבועות יח ב). ועונה היא או יום או לילה, שאם זמן וסתה הוא ביום, אף על פי שרגילה לראות בסוף היום, מכל מקום נאסרה מתחילת היום. וכן אם רגילה לראות בבוקר ולא ראתה, מכל מקום עדיין היא אסורה כל היום עד הלילה. וכן אם וסתה בלילה, אף על פי שהיא רגילה לראות בתחילת הלילה, או שהיא רגילה לראות בסוף הלילה, מכל מקום היא אסורה כל הלילה. ולהרבה פוסקים לא לבד בתשמיש היא נאסרה, אלא גם בשאר מיני קריבות היא אסורה, וכן יש להחמיר.
(ב)[עריכה]
יש אומרים דעונה זו שהוא צריך לפרוש את עצמו, זוהי עונה שלפני העונה שהווסת בה. דהיינו אם וסתה בלילה, אסורה גם כל היום שלפניה; ואם וסתה ביום, אסורה גם כל הלילה שלפניה. וכן יש לנהוג. ואך כשהוא יוצא לדרך, או שהוא בא מן הדרך, או שחל טבילתה בלילה שלפני עונת הווסת, לא יחמיר.
(ג)[עריכה]
אשה שאין לה וסת קבוע, אזי תמיד יום שלושים שלאחר יום ראייתה הוא לה כמו וסת קבוע, ונקראה עונה בינונית. כגון שראתה ביום ב' פרשת נוח, אזי יום ד' פרשת תולדות הוא לה כמו וסת קבוע. ומלבד זאת, עוד צריכה לחוש לכל ראיה שתראה, אם להפלגות או לימי החודש, כאשר יבואר אם ירצה ה'. וכל זמן שהיא צריכה לחוש שמא תראה, צריך הבעל לפרוש ממנה בעונה הסמוכה, כאמור.
(ד)[עריכה]
כל אשה שראתה דם, צריכה היא לחוש שמא גם בפעם אחרת תראה ביום ההוא ובזמן ההוא. לא מיבעיא אם אין לה עתה וסת קבוע, פשיטא שהיא צריכה לחוש שמא תראה עוד בזמן כזה ותקבע וסת; אלא אפילו אשה שיש לה וסת קבוע, אם אירע לה ששינתה וסתה וראתה שלא בשעת וסתה, צריכה היא לחוש גם לראיה הזאת, כי שמא תשנה וסתה לזמן אחר.
אבל אם לא שינתה וסתה, אלא שאירע לה גם ראיה אחת שלא בשעת וסתה, אז אינה צריכה לחוש לראיה הזאת; דכיוון דיש לה וסת קבוע, אינה צריכה לחוש לווסת שאינו קבוע.
(ה)[עריכה]
וננקוט דוגמא באשה שאין לה וסת:
ראתה (יום ב' של) ר"ח אייר וביום כ"ה בו, צריכה היא לחוש לר"ח סיוון, כי יש לה לחוש שמא תקבע וסתה לר"ח. (וגם ביום ב' סיוון צריכה לחוש, משום עונה בינונית). בא ר"ח סיוון (וגם יום ב' סיון) ולא ראתה, צריכה היא לחוש שמא תקבע להפלגות; וכיוון שהפליגה בין ראיה לראיה כ"ג יום (מלבד יום הראיה הראשונה ויום הראיה השניה), צריכה גם עתה למנות כ"ג יום ואחר כך תחוש. והיינו, בחודש אייר יש לה ד' ימים; תוסיף י"ט יום מחודש סיוון, וחוששת ליום כ' בו. בא יום כ' סיוון ולא ראתה, חוששת ליום כ"ה בו, שמא תקבע יום כ"ה בחודש (וגם ביום כ"ו צריכה לחוש משום עונה בינונית); אבל לר"ח תמוז אינה צריכה לחוש, כי ראיית ר"ח אייר כבר נעקרה על ידי מה שלא ראתה בר"ח סיון (דכל שלא קבעה בשלוש פעמים – נעקר בפעם אחת, כדלקמן).
(ו)[עריכה]
ודוגמא לאשה שיש לה וסת:
היה לה וסת קבוע לראות בהפלגה ליום כ"ה, ושינתה פעם אחת ולא ראתה עד יום כ"ח, צריכה היא לחוש ליום כ"ה מראיה זו משום וסתה. ואם בא יום כ"ה ולא ראתה, צריכה לחוש ליום כ"ח משום ראיה שעברה. ראתה גם עתה ביום כ"ח, עדיין היא אסורה גם ביום כ"ה לראיה זו, משום וסתה. לא ראתה גם עתה ביום כ"ה אלא ביום כ"ח, הוקבע יום כ"ח לוסתה ויום כ"ה נעקר (דהא עקרתיה ג' פעמים) והותר.
ואם לא השוותה ראיותיה האחרונות, כגון שראתה לכ"ח, לכ"ט, לל"א, עקרה וסתה הראשון ואין לה וסת חדש, וצריכה תמיד לחוש מראיה האחרונה להפלגה וליום החודש ולעונה בינונית, עד שתקבע וסת חדש.
(ז)[עריכה]
הכלל הוא לכל ירא שמים:
אם האשה אין לה וסת קבוע, יש לו לכתוב תמיד יום ראייתה, ויראה איזה יום בחודש הוא, וכמה ימים הם בין ראיה לראיה, ויחוש תמיד להבא ליום הפלגה כהפלגה האחרונה, וכן ליום החודש, כמו שהיתה הראיה האחרונה; וגם צריך לחוש לעונה בינונית. ככה ינהוג, עד שתקבע לה וסת קבוע. ולאחר שתקבע וסת, אם יארע שתשנה וסתה, צריך גם כן ליזהר לחוש לראיה החדשה, הן להפלגה הן לימי החודש. וגם צריך ליזהר לזכור יום וסת קבוע שלה, כי הווסת הקבוע אינו נעקר אלא בשלוש פעמים, כדלקמן.
(ח)[עריכה]
אשה שיש לה וסת קבוע, אף אם הגיע פעם אחת או שתי פעמים יום וסתה או סימן וסתה (ראי לעיל קנד, ג להסבר) ולא ראתה, אף על פי שברור לה בבירור גמור שלא ראתה, כגון שהיה לה כל משך הוסת מוך דחוק, מכל מקום עדיין לא נעקר וסתה, וצריכה עדיין לחוש גם לפעם השלישית. אבל אם הגיעה גם פעם השלישית ולא ראתה, אם ברור לה בבירור גמור שלא ראתה בכל שלושת הפעמים, כגון שבכל פעם היה לה מוך דחוק כל משך הווסת, מעתה נעקר וסתה ואינה צריכה לחוש לו עוד, כי כל וסת נעקר בשלוש פעמים, אפילו היה קבוע כמה שנים.
אבל וסת שאינו קבוע, דהיינו ראיה שלא קבעתה, רק פעם אחת או שתי פעמים, אם הגיע פעם אחת היום הזה או הסימן הזה ולא ראתה, ואף על פי שלא בדקה את עצמה, אלא שלא הרגישה שום ראיה, שוב אינה צריכה לחוש לה; כי כל מה שלא נקבע בשלוש פעמים – נעקר בפעם אחת, ואפילו בלא בדיקה.
(ט)[עריכה]
אשה שיש לה וסת קבוע, קודם שבאה לה השעה שהיא רגילה לראות, יש לה להכניס מוך דחוק, למען תדע בבירור; כי יש לחוש שמא יצאה ממנה איזו טפה דם ותאבד והיא לא תדע. ואם לא עשתה כן ועבר זמן וסתה, אסורה לבעלה, עד שתבדוק את עצמה היטב. ואם בתוך הזמן רחצה את עצמה, שוב לא מהני לה בדיקה, ויש לה להחמיר ולהחזיק את עצמה טמאה, כי חזקה היא שהדם בא בזמנו הקבוע.
אבל אם אין לה וסת קבוע, אלא שהיא חוששת לווסת שאינו קבוע, אם עבר הזמן ולא הרגישה, אף על פי שלא בדקה את עצמה, הרי היא אחר כך בחזקת טהרה. אך עונה בינונית, שהוא יום השלושים, דינה כמו וסת קבוע וכמו שכתבתי לעיל.
(י)[עריכה]
אשה שראייתה נמשכת שניים או שלושה ימים שהיא שופעת או מזלפת, יום התחלת הראיה הוא העיקר. ויש אומרים דמכל מקום צריכה היא לחוש תמיד לכל הימים, עד שייעקרו.
(יא)[עריכה]
כשם שהאשה חוששת לווסת הימים ולווסת הפלגות בפעם אחת, במו כן חוששת גם לווסת הגוף ולווסת המורכב בפעם אחת. וכשם שווסת הימים ווסת הפלגות שאינן קבועין נעקרין בפעם אחת, כמו כן וסת הגוף ווסת המורכב נעקרין בפעם אחת. וכשם שווסת הימים ווסת הפלגות הקבועים אינן נעקרין אלא בשלוש פעמים, כך וסת הגוף ווסת המורכב הקבועים אינן נעקרין אלא בשלוש פעמים.
דהיינו, אם היה לה וסת הגוף גרידא, כיון שפיהקה אחר כך שלוש פעמים ולא ראתה, שוב אינה צריכה לחוש כאשר תפהק. ואם הוא וסת המורכב, כשהגיע שלוש פעמים יום זה ופיהקה ולא ראתה, אז הווסת נעקר. אבל הימים בלא פיהוק או פיהוק בלא ימים, אינן עוקרין את הווסת המורכב, דבעינן עקירתו דומיא דקביעתו.
(יב)[עריכה]
מעוברת לאחר שלושה חודשים מתחילת עיבורה, וכן מיניקה, הן בחזקת מסולקות מדמימ, ואינן חוששות לווסתן, אף על פי שהיה להן וסת קבוע. ומכל מקום חוששת לראיה שתראה, כדרך שחוששת לווסת שאינו קבוע.
עברו ימי הנקתה, חוזרת לחוש לווסתה הראשון, כגון אם היה לה וסת לראש חודש, צריכה לחוש מיד לראש חודש הראשון. אבל אם היה לה וסת להפלגות, אינה חוששת עד שתראה פעם אחת, ואז חוששת להפלגה שהיתה רגילה לראות.


<< | קיצור שולחן ערוך · סימן קנו | במהדורה המנוקדת | >>
דין ראתה דם מחמת תשמיש
ובו ג' סעיפים:
סעיף א - ב - ג
(א)[עריכה]
אשה שראתה דם מחמת תשמיש – אפילו שלא בשעת תשמיש, אלא אחר כך באותה הלילה – מותרת לשמש פעם שנית לאחר שתטהר. אבל מיחש חיישא גם בחדא זימנא, שאם אירע לה כן בליל טבילה, אזי כשתטבול צריך לפרוש ממנה ליל טבילה, כי חיישינן שמא הטבילה בצירוף התשמיש גורמים לה לראות דם, ושמא תראה בליל טבילה שניה בשעת תשמיש ממש. אבל בליל טבילה שלישית אינם צריכים לפרוש, משום דעיקר החשש היה משום הטבילה; וכיוון דבטבילה שניה לא ראתה, תו לא חיישינן.
וכן אם אירע לה שראתה בליל שני של טבילה, צריך לפרוש בטבילה שניה ליל שני, ולא בטבילה שלישית.
(ב)[עריכה]
וכיוון דאיתיליד ריעותא באשה זו, לכן, אפילו אם יש לה וסת קבוע, מכל מקום כשתשמש פעם שניה, צריכה בדיקה לפני תשמיש ולאחר תשמיש, לברר אם לא ראתה עוד מחמת תשמיש.
ותיזהר האשה לעסוק מיד ברפואות. ומכל שכן אם אירע לה שראתה בשעת תשמיש ממש, או בסמוך לאחר תשמיש, כי אם יארע לה כן שלוש פעמים רצופות, נפלה במצודה גדולה, ובקושי גדול יימצא לה היתר שתישאר אצל בעלה.
(ג)[עריכה]
אשה שהרגישה בשעת תשמיש שנטמאה, מחוייבת לומר מיד לבעלה: "נטמאתי". ולא יפרוש את עצמו מיד באבר חי, כי גם זאת הנאה היא לו, אלא יסמוך על ידיו ורגליו ולא עליה, וימלא פחד ורתת על העבירה שבאה לידו. וכשימות האבר, יפרוש את עצמו. וישאל למורה הוראה שיורה לו תשובה על העבירה.


<< | קיצור שולחן ערוך · סימן קנז | במהדורה המנוקדת | >>
דיני כלה הנכנסת לחופה
ובו ח' סעיפים:
סעיף א - ב - ג - ד - ה - ו - ז - ח
(א)[עריכה]
אשה שהיא מכינה את עצמה לנישואין, צריכה לספור תחילה שבעה נקיים. בין שהיא קטנה, שעדיין לא ראתה דם מעולם, בין שהיא זקנה, שכבר פסקה מלראות, מכל מקום חיישינן, שמא מחמת חימוד יצאה ממנה איזו טיפת דם ונאבדה, לכן מחזיקים אותה כמו נדה ממש. וגם לאחר ספירת ז' נקיים, יש לה לבדוק את עצמה בכל יום עד הטבילה, וכן לאחר הטבילה עד בעילת מצווה.
(ב)[עריכה]
אם נדחו הנישואין מחמת איזו סיבה, ואחר כך שוב נתפשרו לעשות הנישואין, אף על פי שספרה ז' נקיים בראשונה, מכל מקום צריכה לספור מחדש, כיוון שנולד לה חימוד חדש. ואפילו בדקה את עצמה בכל הימים שבינתיים, לא מהני לה.
ואם לא היה דיחוי גמור, אלא שלא יכלו להשתוות בעסק הנדוניא וכדומה ומחמת זה נתעכבו הנישואין עד שנתפשרו, או שמרצונם דחו הנישואין מיום שקבעוהו והגבילו יום אחר, יעשו שאלת חכם אם ז' נקיים הראשונים מהני לה.
אם נתקוטטו בשעת הנישואין ונכנס חתן אחר תחת הראשון, פשיטא דלא מהני לה ז' נקיים שספרה על דעת חתן אחר. אלא אפילו אם לאחר שנתרצו לחתן אחר שוב נתפייס הראשון, לא מהני לה שבעה נקיים הראשונים, כיון שהסיחה דעתה ממנו, אלא צריכה לספור מחדש.
(ג)[עריכה]
יש ליזהר שלא תנשא אשה עד שתטהר מטומאתה (ועיין להלן סימן קנ"ט סעיף י וסימן קס"ב סעיף ב וסימן קס"ו סעיף ג).
ואם העת דחוק, וצריכין לעשות הנישואין בעודה בטומאתה, או אם אירע שפירסה נדה לאחר החופה קודם שנבעלה, לא יתייחדו בלי שמירה, עד שתטבול.
ונוהגין ליקח קטן אצל החתן וקטנה אצל הכלה. ואין מתייחדין אפילו ביום בלא קטן או קטנה. וצריכין שיהיו גדולים קצת, שיודעין ענייני ביאה; ולא גדולה ממש, שכבר לבשה יצרא, שיש לחוש שתתפתה; אלא בינונים.
ואין חילוק בזה בין בחור לאלמן ובין בתולה לאלמנה, שכל שלא בעל אשה זו מימיו, חיישינן, דתקיף יצריה, ואסורין להתייחד בלי שמירה.
(ד)[עריכה]
מחזיר גרושתו, צריכה לספור ז' נקיים. אפילו גירשה כשהיתה מעוברת והחזירה כשהיא מעוברת, או גירשה כשהיא מינקת והחזירה כשהיא מינקת.
ואם עבר וכנסה קודם, מותרין להתייחד, דכיוון שכבר בא עליה, תו לא תקיף יצריה כל כך.
(ה)[עריכה]
צריכין ליזהר במאד מאד שלא ישכב החתן אצל הכלה עד הלילה שהוא רוצה לבעול.
(ו)[עריכה]
הכונס את הבתולה, בועל בעילת מצוה. ואף על פי שהדם שותת ויורד, גומר ביאתו כרצונו ואינו חושש. אבל לאחר שגמר ביאתו, פורש את עצמו ממנה והיא טמאה. ואפילו לא נראה שום דם, חיישינן שמא יצאה טיפת דם ונחפה בשכבת זרע, ועל כן מחזיקין אותה כנדה גמורה.
(ז)[עריכה]
בתולה, שלאחר בעילה הראשונה טבלה, וגם בבעילה שניה ראתה דם, וכן בפעם השלישית והרביעית, יש בזה שאלה אם מותרת להישאר אצל בעלה.
(ח)[עריכה]
מותר לבעול בתולה בשבת, אף על פי שהוא עושה חבורה (ועיין לעיל סימן קמ"ח סעיף ד).


<< | קיצור שולחן ערוך · סימן קנח | במהדורה המנוקדת | >>
דין יולדת ומפלת
ובו ד' סעיפים:
סעיף א - ב - ג - ד
(א)[עריכה]
יולדת, בין ילדה ולד חי, בין ולד מת, ואפילו נפל, אפילו לא ראתה דם, הרי היא טמאה טומאת לידה.
ומצד הדין, אם היה הוולד זכר, היא טמאה ז' ימים משום לידה, ואחר כך יכולה לספור ז' נקיים ותטבול. ואם היה נקבה, היא טמאה י"ד יום משום לידה, ואחר כך סופרת ז' נקיים וטובלת.
ויש מקומות שנוהגין שאינן טובלות תוך מ' יום לזכר ופ' יום לנקבה. ובמקום שהמנהג הזה הוא מוסכם אצל כולם, אין להקל, כי יש קצת טעם בזה, ועל כזה נאמר: "שמע בני מוסר אביך ואל תטוש תורת אמך" (משלי א ח). אבל במדינותינו אין בזה מנהג קבוע.
ומה שיש בקצת מקומות מנהג שלא תטבול עד לאחר שישה שבועות לזכר ותשעה שבועות לנקבה וכדומה, למנהגים כאלו אין להם שום טעם, וכבר נתבטלו בקהילות קדושות על ידי גאונים זכרונם לברכה.
(ב)[עריכה]
יש אומרים שצריך לפרוש מאשתו ליל מ"א לזכר וליל פ"א לנקבה, מפני שאז איכא חששא שמא תראה דם, כמו בשעת וסתה. ויש חולקים, ובעל נפש יחוש לעצמו.
ואם הפילה ספק זכר ספק נקבה, יפרוש ליל מ"א וליל פ"א.
(ג)[עריכה]
אשה שהפילה איזה דבר, אפילו אין בו צורת ולד כלל, אלא כמו חתיכת בשר או עור וכדומה, צריכה להחמיר ולהחזיק את עצמה בטומאת לידת נקבה; או תעשה שאלת חכם, כי לפעמים יש להקל.
וכן אם הפילה ולד ואחר כך שליא, אף על פי שהוולד היה זכר, צריכה לחוש לטומאת לידת נקבה משום השליא, או תעשה שאלת חכם.
(ד)[עריכה]
אשה שברור לה שאינה מעוברת, וטבלה לבעלה, ובתוך מ' יום הפילה, אינה חוששת ללידה, כי אין הוולד נוצר בפחות ממ' יום. אבל טמאה נדה. ואפילו לא נראה דם, מסתמא היה קצת דם, אלא שנאבד, כי אי אפשר לפתיחת הרחם בלא דם.


<< | קיצור שולחן ערוך · סימן קנט | במהדורה המנוקדת | >>
דיני לבישת הלבון וספירת הנקיים
ובו י' סעיפים:
סעיף א - ב - ג - ד - ה - ו - ז - ח - ט - ט - י
(א)[עריכה]
כל אשה שראתה דם בימי טהרתה, צריכה למנות חמישה ימים עם יום זה, דהיינו יום הראיה ועוד ארבעה ימים. ואפילו ראתה בסוף היום לאחר שהתפללו הקהל וגם היא ערבית, או קיבלו שבת, אם עדיין הוא יום, עולה לה יום זה למניין.
וביום החמישי לעת ערב קודם בין השמשות, תבדוק את עצמה היטב, ותרחץ לכל הפחות פניה שלמטה. ותלבש כתונת לבנה ונקיה, וגם שאר בגדיה יהיו נקיים. וזה נקרא הפסק טהרה. ובלילה תציע על מיטתה גם כן סדין לבן ונקי, וגם הכרים והכסתות כולם יהיו נקיים.
ומיום המחרת מתחלת לספור ז' נקיים.
ואין חילוק בין ראיה מרובה לראיה מועטת, שאפילו לא ראתה אלא טיפה אחת, או שמצאה רק כתם בימי טהרתה, לעולם צריכה להמתין ה' ימים.
וכן אפילו ראתה דם כל חמשת הימים, אלא שפסקה קודם בין השמשות, מיד לאחר שפסק הדם, יכולה להפסיק בטהרה.
(ב)[עריכה]
בשעת הדחק, כגון שהיא בדרך ואין לה מים כלל, אפילו לרחוץ פניה שלמטה, אינו מעכב. רק שתקנח את עצמה היטב היטב בכל מה דאפשר. ואם יכולה לרחוץ במי רגלים, שפיר דמי.
ואם אין לה כתונת לבנה, יכולה ללבוש גם כתונת ישנה, רק שתהא בדוקה שאין עליה כתמי דם.
(ג)[עריכה]
יש אומרים דאם התפללו הקהל ערבית, אף על פי שעוד היום גדול, אינה יכולה עוד להפסיק בטהרה שתמנה מיום המחרת, מאחר שהקהל כבר עשו אותו לילה. ויש אומרים דמותרת, ואפילו עשו הקהל שבת. ויש ליזהר לכתחילה. ובדיעבד אין להחמיר, ויכולה להפסיק בטהרה, כל שעדיין אינו בין השמשות.
אבל אם גם היא התפללה ערבית, ומכל שכן כשהדליקה נרות לשבת או ליום טוב, אף על פי שעדיין היום גדול, אינה יכולה עוד להפסיק בטהרה.
בקיץ, אשר בהרבה קהילות מתפללין ערבית בעוד היום גדול, שהיא צריכה לכתחילה להפסיק בטהרה קודם לכן כמו שכתבנו, אזי כשיגיע סמוך לבין השמשות, יש לה לבדוק את עצמה עוד הפעם, כי עיקר הפסק טהרה הוא בעת היותר סמוך לבין השמשות. ובדיעבד אם לא בדקה את עצמה שנית, אין להקפיד. ואפילו לא בדקה את עצמה אלא שחרית ומצאה טהרה, בדיעבד סגי בכך.
(ד)[עריכה]
לעולם ילמד אדם בתוך ביתו להחמיר לכתחילה שתהא בדיקת הפסק טהרתה במוך דחוק, ושיהא שם כל בין השמשות, שבדיקה זו מוציאה מידי כל ספק.
(ה)[עריכה]
יש מקומות שנוהגין שאם זמן לבישת לבנים הוא בשבת או ביום טוב, דוחין עד לאחר כך, מפני שאין כל אשה יודעת ליזהר באיסור רחיצה ואיסור סחיטה. ובמקום שנוהגין להקל אם רוחצת בצונן, יכולה לרחוץ אפילו כל גופה. אבל בחמין צריכה ליזהר, שלא לרחוץ אלא באותו מקום ובין ירכותיה. ודוקא בחמין שהוחמו בערב שבת ובערב יום טוב. גם צריכה ליזהר מאיסור סחיטה, שלא תרחץ בבגד, רק בידיה.
וביום הכיפורים לא תרחץ כלל, רק תקנח את עצמה יפה יפה (דהוי שעת הדחק כמו שנתבאר בסעיף ב', דהא אסור ברחיצה), ותלבש כתונת לבנה.
ובתשעה באב, וכן בשבעת ימי אבלה, גם כן לא תרחץ, רק תקנח, וגם כתונת לבנה לא תלבש, רק כתונת ישנה שהיא בדוקה שאין עליה כתמי דם (עיין אליה רבה סימן תקי"א ס"ק ט').
אבל לאחר שבעה, אף על פי שאסורה ברחיצה כל שלושים, מכל מקום יכולה לרחוץ קצת לצורך לבישת לבנים, ותוכל ללבוש כתונת לבנה.
(ו)[עריכה]
בכל יום משבעת ימי הספירה, צריכה לכתחילה לבדוק את עצמה שתי פעמים בכל יום: אחת שחרית, ואחת סמוך לבין השמשות. ובדיעבד, אפילו לא בדקה, רק פעם אחת ביום הראשון ופעם אחת ביום השביעי, יש להקל. ודוקא ביום א' וביום ז', אבל אם בדקה יום א' ויום ח', אין לה אלא יום ח' בלבד, וצריכה להוסיף עוד ששה ימים.
(ז)[עריכה]
כל בדיקות אלו, בין בהפסק טהרה בין בשבעת ימי נקיים, צריכין להיות בבגד פשתן לבן ישן, או בצמר גפן, או בצמר לבן נקי ורך. ותכניסנו בעומק לחורים ולסדקים, עד מקום שהשַמָש דש, ותראה אם אין בו איזה מראה אדמומית. ואם אי אפשר לה להכניס כל כך בעומק, תבדוק על כל פנים כפי כוחה האפשרי. וטוב שלכל הפחות בדיקה אחת תהיה עד מקום שהשמש דש.
(וצריך כל איש ללמד את אשתו דין הבדיקות, כי הרבה אינן יודעות).
ובתולות שבודקות קודם הנישואין, יבדקו גם כן כפי כוחן האפשרי.
(ח)[עריכה]
הבדיקות צריכות להיות לאור היום, ולא לאור הנר. ויש מחמירין אפילו בדיעבד, אם לא היתה לכל הפחות בדיקה אחת ביום הראשון ובדיקה אחת ביום השביעי לאור היום.
(ט)[עריכה]
אם מצאה כתם בימי ספירת הנקיים, או אפילו ראתה דם ממש, יכולה להפסיק בטהרה וללבוש לבנים גם ביום זה, כל שפסקה קודם בין השמשות, ומיום המחרת תספור שבעה נקיים מחדש.
(י)[עריכה]
וכן כלה שראתה דם קודם הנישואין, ואם תמתין ה' ימים יהיה יום הנשואין קודם זמן טבילתה, וקשה להם לדחות הנשואין, אזי תוכל להפסיק בטהרה מיד ביום שפסקה, קודם בין השמשות, ולספור ממחרת ז' נקיים, כדי שתוכל לטבול קודם החופה. וזה עדיף טפי מלעשות החופה בעודה נדה.


<< | קיצור שולחן ערוך · סימן קס | במהדורה המנוקדת | >>
הלכות חפיפה
ובו ו' סעיפים:
סעיף א - ב - ג - ד - ה - ו
(א)[עריכה]
ביום השביעי בעוד יום, קודם בין השמשות, תרחץ בחמין כל גופה היטב, ובפרט במקומות הקמטין ובבית הסתרים תרחץ היטב ותבדוק כל גופה במקום שיכולה לראות ולמשמש בידיה היטב, שלא יישאר עליה שום חציצה או שום לכלוך, וגם תחוף ותסרוק היטב במסרק כל שערותיה ותפספסן, שלא יהיו מדובקות או קשורות, וזאת נקראת חפיפה. וצריכה לעסוק בחפיפה עד שתחשך, שתטבול מיד לאחר החפיפה, כי לכתחילה צריכה להיות החפיפה סמוך לטבילה, וגם שתהא החפיפה ביום. על כן המנהג הכשר הוא שתתחיל בחפיפה בעוד יום, ותמשיך עד הלילה.
(ב)[עריכה]
חפיפה שבמקום השערות לא תהא בדבר שמסבך את השערות. ובבורית שאנו קורין זייף (סבון) נוהגין להקל, שהוא מנקה היטב ואינו מסבך.
(ג)[עריכה]
במקום שאין מרחץ בבית הטבילה, אלא שחופפת בביתה ואחר כך הולכת לטבול, תשא עמה מסרק ותסרוק שמה שערותיה עוד הפעם.
(ד)[עריכה]
בשעת הדחק, שאי אפשר לה לעשות החפיפה ביום, תוכל לעשותה בלילה, רק תיזהר לחוף כראוי ולא תמהר. וכן אם אי אפשר לה לחוף גם בלילה, תוכל לעשות כל החפיפה ביום.
(ה)[עריכה]
חל טבילתה בליל שבת, תעשה החפיפה ביום. ותיזהר מאד לגמור כל החפיפה קודם בין השמשות, שלא תבוא חס ושלום לידי חילול שבת. ולעניין הדלקת הנרות, המובחר הוא אם אפשר, שתלך לביתה לאחר החפיפה, או שתעשה החפיפה בביתה, ולאחר החפיפה קודם בין השמשות תדליק את הנרות, ואחר כך תטבול. ואם אי אפשר, ידליק הבעל. ואם גם זאת אי אפשר, תדליק ותברך על הנרות בעוד היום גדול, ותאמר קודם ההדלקה שאינה מקבלת שבת בהדלקה זאת, כי במקום הצורך מהני תנאי (כדלעיל סימן ע"ה סעיף ד'). אבל מה שקצת נוהגות לברך אחר הטבילה על נרות דולקות, צריכין לבטל, כי היא מברכת ברכה לבטלה.
(ו)[עריכה]
במקום שנוהגין לטבול במוצאי שבת ובמוצאי יום טוב, צריכין לשאול למורה הוראה איך תתנהגנה בחפיפה.


<< | קיצור שולחן ערוך · סימן קסא | במהדורה המנוקדת | >>
דיני חציצה
ובו כ' סעיפים:
סעיף א - ב - ג - ד - ה - ו - ז - ח - ט - י - יא - יב - יג - יד - טו - טז - יז - יח - יט - כ

(א)[עריכה]
צריכה שתטבול כל גופה – עם כל שערותיה – בפעם אחת. ולכן צריכה להשגיח במאד מאד שלא יהא עליה בשעת טבילה שום דבר החוצץ, שאפילו אם הוא משהו, לפעמים הוא חוצץ ולא עלתה לה טבילה. לא מבעיא על גופה מבחוץ, שצריכין המים לבוא שמה, וכיוון שיש חציצה, הרי אין המים באים שמה; אלא אפילו בבית הסתרים, שאין המים באים שמה, מכל מקום צריכין שיהיו ראויים לביאת מים. דרך משל, השיניים, אף על פי שאין צריכין שיבואו המים לתוך פיה, מכל מקום אם יש חציצה בין שיניה, לא עלתה לה טבילה, כאשר יבואר אם ירצה ה'. וצריכה כל אשה לדעת כלל זה, שכל המקומות שבגופה צריכין שיהיו נקיים וראויין לביאת המים בשעת טבילה.
(ב)[עריכה]
צואת העין שחוץ לעין, חוצץ, אף על פי שהוא לח. ושבתוך העין, לח – אינו חוצץ; ויבש שהתחיל להוריק – חוצץ.
(ג)[עריכה]
דם היבש שעל המכה, חוצץ; וריר שבתוכה אינו חוצץ. יצא הריר, אם לח, אינו חוצץ; יבש, חוצץ.
לפיכך אשה בעלת חטטים, צריכה לחוף אותם במים עד שיתרככו.
וכן גלד שעל גבי המכה, אפילו אם היא מצטערת להסירו, או אבעבועות שחין, צריכה להסירן או לרככן היטב במים.
(ד)[עריכה]
רטיה שעל גבי המכה, חוצצת. וגם רטיות שמניחין אותן לזמן שלושה או ארבעה חודשים, ואחר כך נופלות מעצמן, ובתוך הזמן אי אפשר להסירן אלא בקריעת העור עמהן, והאשה אומרת שהורגלה עמהן ואינה מקפדת, מכל מקום חוצצין.
וכן אשה שיש לה מכה ונפתחה, ונותנים לתוך הנקב תחת הרטיה גרר מבגדים עידים פשתן, ואף כשמסירין את הרטיה אינן נראין, כי המה בעומק, מכל מקום חייצי.
(ה)[עריכה]
לכלוכי צואה שעל הבשר שנעשה מחמת זיעה, אם נתייבשו, חוצצין.
מלמולין שעל הבשר, והוא מה שלפעמים ידיו של אדם מלוכלכות בטיט או בבצק או בזיעה, ומולל ידו האחת על חברתה ונעשה כעין גרגרין, חוצצין.
(ו)[עריכה]
הדיו, החלב והדבש, שרף התאנה ושרף התות ושרף החרוב ושרף השקמה (הוא מין תאנה) – יבשים, חוצצין. לחים, אינן חוצצין. ושאר כל השרפים אפילו לחים, חוצצין. וכן הדם אפילו לח, חוצץ.
(ז)[עריכה]
צבע שצובעות הנשים פניהן וידיהן ושער ראשן, אינו חוצץ. וכן אשה שאומנות שלה לצבוע בגדים וכדומה, ומחמת זה ידיה צבועות, וכל הנשים שיש להן אומנות זו דרכן שלא להקפיד בכך, אינו חוצץ.
(ח)[עריכה]
בצואה שתחת הצפורן יש חילוקים. וכבר נהגו לחתוך ציפורני ידיהן ורגליהן קודם הטבילה. ותיזהר לשורפן, כי אם ידרוך עליהן בעלה או אדם אחר, מסוכן.
ובשבת ויום טוב, אם שכחה לחותכן קודם, יש מתירין לחותכן על ידי גויה.
אם יש לה נפח על מקום הציפורן ואינה יכולה לא לחתכו ולא לנקר תחתיו, אם נפוחה כל כך שאין הטיט שתחתיה נראה, אינו חוצץ.
אשה ששכחה לחתוך ציפורן וטבלה כך, אם נזכרה קודם שנזקקה לבעלה, צריכה טבילה אחרת. ואם לא נזכרה עד לאחר שנזקקה לבעלה, תעשה שאלת חכם.
(ט)[עריכה]
תיזהר להסיר קודם טבילה הנזמים והטבעות.
(י)[עריכה]
צריכה לנקר שיניה קודם טבילה, משום דמצוי הוא שיימצא בין שיניה שיורי מאכל. ואם טבלה ונמצא איזה דבר ביניהם או דבוק בהן, לא עלתה לה טבילה.
ויש נוהגות שלא לאכול בשר ביום לכתן לבית הטבילה, מפני שהבשר נכנס בין השיניים יותר משאר אוכל, ויש לחוש שאפילו תנקר שיניה שמא ישאר ממנו. ומנהג יפה הוא. ובשבת ויום טוב שאוכלין בשר, תיזהר לנקר ביותר.
וצריכה כל אשה ליזהר שלא תאכל שום מאכל בין החפיפה לטבילה.
וכל יום הטבילה לא תעסוק בבצק או בנרות של שעוה, שלא ידבק בה שום דבר. אך בערב שבת, אם דרכה ללוש בעצמה לכבוד שבת, אל תימנע, רק תיזהר לרחוץ אחר כך ידיה יפה יפה.
(יא)[עריכה]
אשה שיש לה שן תותבת, תשאל למורה הוראה איך תתנהג בטבילה. (עיין בספר גידולי טהרה שו"ת סימן כ"ב ושו"ת אמרי אש סימנים ע"ה ע"ו ובספר חכמת אדם. ועיין שם באשה שיש לה סתימת אבר (פלאמבירן) בנקבי שיניה. ועיין בספר מי נדה סימן קצ"ח וספר שו"ת בנין ציון החדשות סי' נ"ז).
וכן אשה שהיא מוכה בשבר ונושאת טבעת ברחמה, תעשה שאלה. (עיין נודע ביהודה קמא סימן ס"ד ותניינא סימן קל"ה וסדרי טהרה סימן קצ"ח ס"ק כ"ג).
(יב)[עריכה]
לא תאחוז בה חברתה בשעת טבילה, לפי שלא יבואו המים במקום האחיזה. ובשעת הדחק, תטבול האשה שהיא רוצה לאחוז אותה תחילה ידיה במקווה, ואחר כך תאחוז אותה, לא בכוח ובדיבוק חזק, אלא בדיבוק בינוני, כדרך כל האדם.
(יג)[עריכה]
היכא דאפשר, אין לטבול במקום שיש בקרקעיתו טיט, משום חשש חציצה. ובשעת הדחק נוהגין להקל, משום דסתם טיט שבמים אינו עב כל כך.
אבל הטיט שעל שפת הנהר שמתדבק ברגליה, הוי חציצה. ולכן צריכה ליזהר שבבואה אל תוך הנהר, קודם שתטבול, תדיח היטב רגליה מן הטיט שנדבק בה בשפת הנהר.
אם תרצה להניח בתוך הנהר תחת כפות רגליה איזה דבר שתעמוד עליו בשעת טבילה, צריכה לשאול למורה הוראה, כי יש הרבה דברים שאסור לעמוד עליהם בשעת טבילה.
(יד)[עריכה]
לא תטבול בקומה זקופה, מפני שיש מקומות שמסתתרים בה על ידי כך. ואל תשחה הרבה עד שידבקו סתריה זה בזה, אלא שוחה מעט, עד שיהיו סתרי בית הערוה נראים כדרך שנראית בשעה שהיא לשה את הפת, שמפסקת רגליה מעט להתחזק וללוש בחוזק. ותחת דדיה יהא נראה כדרך שנראה בשעה שהיא מניקה את התינוק. ואינה צריכה להרחיק ירכותיה זה מזה יותר מדאי, וגם לא להרחיק זרועותיה מהגוף יותר מדאי, אלא יהיו כדרך שהם בעת הילוכה. ואם שחה ביותר או זקפה ביותר, לא עלתה לה טבילה, מפני שנעשים קמטים בגופה ואין המים באים שמה.
ולכן צריכין להשגיח שיהיו המים למעלה מטיבורה שלושה טפחים, דבעניין זה יכולה לטבול כראוי. ובשעת הדחק שאין המים גבוהים כל כך, תשב מתחלה לאט לאט במים עד צווארה ואחר כך תטבול, באופן שלא יתהווה תחילה בגופה שחוץ למים שום קמט. ומה שנעשה אחר כך איזה קמט בגופה שבתוך המים, אינו מזיק, מפני שכבר קדמו המים שם.
ואם המים נמוכים מאד, בשעת הדחק תטבול בשכיבה כמו דג, רק שתתכסה כל גופה עם שערותיה בפעם אחת במים.
(טו)[עריכה]
אינה צריכה לפתוח פיה כדי שיכנסו המים. ולא תקפוץ אותו יותר מדאי, ואם קפצה, לא עלתה לה טבילה, אלא תשיק שפתותיה זו לזו דיבוק בינוני.
נתנה שערה בפיה וטבלה, לא עלתה לה טבילה, מפני שלא באו המים על שערה.
(טז)[עריכה]
לא חעצים עיניה ביותר, כי על ידי זה נעשים קמטים למטה, וגם לא תפתחם ביותר, כי נעשים קמטים למעלה, אלא תסגרם ברפיון.
(יז)[עריכה]
צריכה להסיר הצואה משפת החוטם גם מבפנים. אבל מה שהוא למעלה בתוך החוטם, לא חייץ. וכן צריכה להסיר צואת האוזן.
יש אומרים שהאשה צריכה להטיל מים קודם טבילה אם היא צריכה לכך. גם צריכה לבדוק עצמה בגדולים ובקטנים, שלא תהא צריכה לעצור עצמה ולא יהיו ראויים לביאת מים. ובדיעבד, אינו מעכב.
(יח)[עריכה]
לא תטבול באבק שעל רגליה. ואם טבלה, אם היה אבק דק שהעבירוהו המים, עלתה לה טבילה.
(יט)[עריכה]
סתם כינים ופרעושים, אינן נדבקין בגוף, והמים נכנסים שמה ולא חייצי. אבל מין כינים הדבוקים בבשר, ונושכים בעור במקום שער ונדבקים בחוזק בבשר, צריכה להסירן על ידי חמין ולגוררן בציפורן. ואם אינה יכולה להסירן, אינן חוצצין. ואותן כינים קטנים הדבוקים בשערות, צריכה להסירן, משום דהויין חציצה.
(כ)[עריכה]
אשה שיש לה קליעות שערות דבוקות זו בזו שקורין בלשון אשכנז מאהרצעפ או מאהרלאקען, ובלשון פולין ורוסיא קאלטניס, ויש סכנה לגלחן, לא חייצי. ואפילו יש בתוכן איזה חוטין שאי אפשר להסירן, אם אינן נראין מבחוץ, לא חייצי.


<< | קיצור שולחן ערוך · סימן קסב | במהדורה המנוקדת | >>
הלכות טבילה
ובו י"ד סעיפים:
סעיף א - ב - ג - ד - ה - ו - ז - ח - ט - י - יא - יב - יג - יד
(א)[עריכה]
אם בעלה בעיר, מצווה על האשה שתטבול בזמנה, שלא ליבטל מפריה ורביה אפילו לילה אחד. שהרי מצינו ביהושע שנענש על שביטל את ישראל מפריה ורביה לילה אחד. ואשה שמתאחרת מלטבול כדי לצער את בעלה, עונשה גדול מאד רחמנא ליצלן.
(ב)[עריכה]
אסורה לטבול ביום השביעי עד צאת הכוכבים. ואפילו לטבול סמוך לחשיכה באופן שלא תבוא לביתה עד שתחשך, נמי אסור. ואפילו נתאחרה, שלא טבלה בלילה שלאחר יום השביעי וטובלת אחר כך, אסורה גם כן לטבול ביום. וגם בענין זה יש להחמיר, שלא תטבול אפילו סמוך לחשיכה, ושלא תבוא לביתה עד שתחשך, אלא תטבול דוקא בלילה.
והכלות הטובלות קודם החופה, יכולות לטבול ביום השמיני או אחר כך ביום. ובשעת הדחק, אפילו אם טובלת ביום השביעי, יכולה גם כן לטבול ביום, ואפילו בבוקר לאחר הנץ החמה, אבל לא יעמידו את החופה עד צאת הכוכבים. אבל אם טובלת לאחר החופה, אף על פי שהיא טבילה הראשונה לבעלה, דינה כמו שאר אשה.
(ג)[עריכה]
היכא דאיכא אונס, כגון שיראה לטבול בלילה מחמת צינה או פחד, או שבית הטבילה הוא חוץ לעיר ושערי העיר ננעלין בלילה, יכולה לטבול בשמיני בעוד יום. אבל בשביעי לא תטבול ביום, אפילו במקום אונס.
והא דמותרת לטבול במקום אונס בשמיני ביום, דווקא שתעשה גם החפיפה אז סמוך לטבילה. אבל אם יום השמיני הוא שבת או יום טוב, שתצטרך לעשות החפיפה ביום שקודם הטבילה, וגם תטבול ביום, זהו אסור, משום דתרי קולי בהדדי לא מקילינן (דהיינו טבילה ביום, וגם הרחקת חפיפה מטבילה).
(ד)[עריכה]
לא תעמוד על שום דבר בשעת טבילה. ואם מי המקוה עמוקים וצריכה לעמוד על שליבה, תעשה שאלת חכם.
(ה)[עריכה]
לא תטבול במקום שיש חשש שיראו אותה בני אדם, מפני שמתוך כך היא ממהרת לטבול, וחיישינן שמא לא תטבול יפה. ובדיעבד אם טבלה וידעינן בבירור שטבלה כראוי, עלתה לה טבילה.
(ו)[עריכה]
כשהיא טובלת, צריכה לעמוד אצלה אשה יהודית גדולה יותר מי"ב שנה ויום אחד, שתראה שלא יישאר משער ראשה צף על פני המים. ואם אין לה אשה, יכול גם בעלה לעמוד אצלה לראות שתטבול יפה.
(ז)[עריכה]
מותרת לטבול בליל שבת (עיין לעיל סימן פ"ו) אם עתה הגיע זמן טבילתה, שלא יכלה לטבול מקודם, ובעלה בעיר. אבל אם אין בעלה בעיר, או שהיתה יכולה לטבול קודם, אסורה לטבול בליל שבת.
ואם היא אחר לידה, יש חילוקי דינים אם מותרת לטבול בליל שבת או לא, ותעשה שאלת חכם.
ואשה שזמן טבילתה בא קודם, אלא שלא טבלה מחמת שלא היה בעלה בעיר, ובא בערב שבת, יש מקומות שמחמירין שלא לטבול בליל שבת. ובמקום שאין מנהג קבוע, אין להחמיר. ובמקומות שנוהגין להחמיר בליל שבת, גם במוצאי שבת לא תטבול.
ואלמנה שנישאת, אסורה לטבול טבילה הראשונה בליל שבת, דהא אסור לבוא עליה ביאה ראשונה בשבת (עיין לעיל סימן קמ"ח). ובמוצאי שבת יש מקילין שתטבול.
(ח)[עריכה]
לאחר שטבלה כראוי, בעודה עומדת תוך המים, תברך "אשר קידשנו במצוותיו וציוונו על הטבילה". ויש להחמיר שקודם הברכה תכסה את עצמה למטה באיזו מטפחת, או לכל הפחות תחבק זרועותיה על גופה להפסיק, ולא תסתכל לתוך המים בשעה שהיא מברכת. ואם תטבול במקום שתוכל לעכור את המים ברגליה, טוב לעשות כן קודם הברכה.
יש נוהגות שלאחר הברכה טובלת עוד פעם אחת, ומנהג נכון הוא, רק תשגיח שגם הטבילה השנייה תהיה כהוגן.
(ט)[עריכה]
לאחר שטבלה במקווה כראוי, מותרת ליכנס לבית המרחץ לחמם את עצמה, ואפילו הוא מרחץ של זיעה. אבל לחזור ולרחוץ באמבטי, יש אוסרים, וכן נהגו. ולשפוך עליה מים חמים לחמם את גופה, יש להקל. אך במקום שנהגו לאסור גם זאת, אין להקל.
(י)[עריכה]
יש לאשה להיות צנועה בטבילתה, להסתיר ליל טבילתה. ולא תלך בפני הבריות, שלא ירגישו בה בני אדם. ומי שאינה עושה כן, נאמר עליה: "ארור שוכב עם כל בהמה".
עוד יש לה ליזהר כשתצא מן הטבילה, שתפגע בה חברתה ותיגע בה, שלא יפגע בה תחילה דבר טמא, כגון כלב או חמור או חזיר או סוס או מצורע וכיוצא בהן, או עם הארץ או אינו יהודי. ואם פגעו בה דברים אלו, אם היא יראת שמים, תחזור ותטבול.
מי שפגע באשה יוצאת מן הטבילה, איכא למיחש חס ושלום לתקלה. והתקנה היא שיאמר שני פסוקים אלו: "שפך בוז על נדיבים ויתעם בתהו לא דרך" (תהלים קז מ); "שופך בוז על נדיבים ומזיח אפיקים רפה" (איוב יב כא).
(יא)[עריכה]
לחמם את מי המקוה, יש אוסרין ויש מתירין. וכבר נתפשט המנהג בהרבה מקומות להיתר; אבל במקום שאין מנהג, אין להקל.
ובמקום שנוהגין להקל, צריכין להשגיח שבליל שבת כשטובלין, לא יהיו המים חמין ממש, אלא פושרין (עיין לעיל סימן פ"ו).
(יב)[עריכה]
בענין הטבילה בנהרות, לדעת הרבה גדולי הפוסקים ז"ל, אין הטבילה מועלת בנהר, אלא בזמן שהוא קטן כל כך, שידוע בבירור שלא נתגדל מחמת מי גשמים או מי שלגים. כי מי גשמים ומי שלגים אינם מטהרין, אלא בזמן שהם נקווים ועומדים במקווה; אבל כשהם זוחלים על הארץ, אינם מטהרין. אלא מי מעיין מטהרין גם בזוחלין.
ואך בשעת הדחק במקום שאין מקווה, נוהגין להקל ולסמוך על הפוסקים דסבירא להו כמאן דאמר דאפילו רואים שהנהר מתגדל מן הגשמים, מכל מקום עיקר גידולו הוא ממקורו מן התהום, כי בעת הגשמים האוויר מלוחלח ומקורי המעינות מתרבים ומתגברים, ונמצא לעולם שהמים שבנהר רובם ממעיין, ומי הגשמים מתבטלים בתוכו, ומטהרין גם בזוחלין. אבל במקום שיש מקווה, חלילה להקל.
וגם במקום שאין מקווה, אם באפשרי, יש להחמיר, שאם הנהר נתרבה ממי גשמים, תמתין בטבילתה שניים או שלושה ימים, עד שישוב לאיתנו.
וטוב אם באפשרי שלא תטבול במקום שנתרחב, אלא במקום שהולך תמיד, דבזה יש קצת להקל טפי.
(יג)[עריכה]
ובנהר שמתהווה לגמרי על ידי גשמים ולפעמים מתייבש, אף על פי שבשעת הגשמים גם שאר נהרות שופכים לתוכו, מכל מקום הואיל ולפעמים פוסק לגמרי, אין שום היתר לטבול בו כשהוא זוחל, עד שייקוו המים ויעמדו.
(יד)[עריכה]
דיני המקווה רבים הם מאד. ובכל מקום שעושין מקווה, אין לעשותה כי אם על ידי רב מומחה לרבים, גדול בתורה וביראה. וכאשר יתהווה בה איזה שינוי גדול או קטן, יעשו מיד שאלת חכם. וכן כאשר יצטרכו לשאוב אותה לנקותה, ישאלו איך יתנהגו.


סימן קסג – הלכות מילה
תוכן עניינים
1 סעיף א
2 סעיף ב
3 סעיף ג
4 סעיף ד
5 סעיף ה
6 סעיף ו
7 סעיף ז
8 סעיף ח
סעיף א[עריכה]
מצות עשה על האב למול את בנו, או לכבד ולעשות שליח לישראל אחר שימול אותו, ויש לו להאב לתת את הילד על ברכי הסנדק ולהושיט את האיזמל לידי המוהל ולעמוד אצלו בשעת המילה להראות שהוא שלוחו, ובין חיתוך לפריעה מברך האב אשר קדשנו במצותיו וצונו להכניסו בבריתו של אברהם אבינו. ויש לאדם לחזור ולהדר אחר מוהל וסנדק, היותר טוב וצדיק. נוהגין שאין נותנין סנדקאות לאיש אשר כבר היה אצלו סנדק בבן אחד. אם כיבד למוהל אחד אסור לחזור בו ולכבד לאחר, שנאמר שארית ישראל לא יעשו עולה ולא ידברו כזב. ואם כיבד לאחד ובתוך כך הלך המוהל הזה מן העיר, וחשב האב כי לא יבא לזמן המילה, ועל כן כיבד לאחר, ובתוך כך בא הראשון ימהלנו הראשון.
סעיף ב[עריכה]
נוהגין שכל העם אצל המילה עומדים, שנאמר ויעמוד העם בברית. מלבד הסנדק שתופס את התינוק והוא יושב. ולאחר שבירך האב להכניסו וענו אמן, אומרים כולם: כשם שנכנס לברית כן יכנס לתורה ולחופה ולמעשים טובים.
סעיף ג[עריכה]
המוהל צריך שידע הלכות מילה וצריך שיחקור אם הילד הוא בריא. וגם להמילדת יש להזהיר אם תראה איזה מיחוש בילד תודיע.
סעיף ד[עריכה]
וצריכין ליזהר במאד מאד, שלא למול ולד שיש לו חשש חולי כי סכנת נפשות דוחה את הכל. שאפשר לו למול לאחר זמן ואי אפשר להחזיר נפש אחת מישראל לעולם, ועיין יורה דיעה סימן רסב וסימן רסג מתי מלין תינוק שהיה חולה והבריא. ומיד כשהתינוק ראוי למול אסור לעכב את המצוה מאיזה טעם להרבות שמחה וכדומה, אלא ימול מיד כשהוא ראוי אך לא בשבת ולא ביום טוב כמו שכתוב ביורה דיעה סימן רסו.
סעיף ה[עריכה]
אשה שמתו שני בניה מחמת מילה, שנראה כי המילה הכחישה את כחם אין מלין את השלישי עד שיגדל ויתחזק כחו, וכן אשה שמת לה ילד אחד מחמת מילה, וגם לאחותה אירע כן, אזי גם שאר האחיות לא ימולו בניהם עד שיגדלו ויתחזקו.
סעיף ו[עריכה]
תינוק שנולד בין השמשות או קצת קודם, יעשו שאלת חכם מתי ימול.
סעיף ז[עריכה]
תינוק שמת קודם שנימול (בין בתוך ח' ימים בין אחר כך) מלין אותו אצל קברו להסיר חרפתו ממנו שלא יקבר בערלתו כי חרפה היא לו. ואין מברכין על המילה, אבל קוראין לו שם לזכר שירחמוהו מן השמים ויחיה בתחיית המתים, ויהיה בו דיעה להכיר אביו ואמו, אם שכחו למולו וקברוהו בערלתו אם נזכרו מיד, שעדיין אין לחוש שנתנוול בקבר, צריכין לפתוח את הקבר ולמולו. אבל אם לא נזכרו עד איזה ימים לאחר מותו אין לפתוח את הקבר.
סעיף ח[עריכה]
נוהגין לעשות סעודה ביום המילה, שכל מצוה שקבלו ישראל בשמחה (כמו מצות מילה) עדיין עושין בשמחה, וכתיב שש אנכי על אמרתך וגו' ודרשינן זו מילה. ומי שאפשר לו לעשות סעודה הגונה ומקמץ ואינו עושה, אלא בקפה ומיני מתיקה וכדומה לא יפה עושה. מי שמזמנין אותו לסעודת ברית מילה ויודע שיש שם אנשים מהוגנים מחוייב גם הוא ללכת. עוד נוהגין לעשות סעודה במיני פירות ומשקין בליל שבת שקודם המילה, וגם זהו סעודת מצוה. עוד נוהגין שבלילה שלפני המילה מתקבצין בבית התינוק ועוסקין בתורה, ועושין קצת סעודה וזו אין לה דין סעודת מצוה שאינה אלא מנהג בעלמא.
--ELAD3 20:17, 4 באוגוסט 2009 (IDT)


<< | קיצור שולחן ערוך · סימן קסד | במהדורה המנוקדת | >>
הלכות פדיון בכור
ובו י סעיפים:
א | ב | ג | ד | ה | ו | ז | ח | ט | י
סעיף א[עריכה]
מצות עשה על כל איש מישראל שיפדה מכהן את בנו שהוא בכור לאמו בחמשה סלעים ובמטבעות שלנו צריך שיהיו כל כך עד שיהא בכולם חמשה לויט ושליש כסף צרוף[1] (כסף טהור) ויכול ליתן לכהן אפילו שאר חפצים שיהיו שוים כך אבל לא קרקעות או שטרות. ולכן אין פודין בשטר כסף. ונוהגין לעשות סעודה למצוה זאת.[2]
סעיף ב[עריכה]
אמר לכהן אחד שיפדה ממנו את בנו אסור לחזור בו, ואם חזר ופדה אותו מכהן אחר הרי זה פדוי.
סעיף ג[עריכה]
אין פודין את הבכור עד שיעברו עליו שלשים יום, וביום שלשים ואחד יפדוהו מיד שלא להשהות את המצוה. ואין פודין בשבת וביום טוב אבל בחול המועד פודין. נוהגין לעשות את הפדיון ביום, ומכל מקום אם עבר יום שלשים ואחד ולא פדה או שחל בשבת וביום טוב או בתענית יש לפדותו תיכף בלילה שלאחריו, ולא ימתינו עד למחר להשהות המצוה יותר.[3]
סעיף ד[עריכה]
האב מייתי ליה לבכור קמיה כהן, ומודיע לו שהוא בכור פטר רחם לאמו הישראלית ומייתי כסף או שוה כסף חמשה סלעים, ומניח לפני כהן ואומר לכהן זה בני בכורי וכו'. ואחר כך מניחו לפני הכהן, והכהן שואל אותו מאי בעית טפי, וכו, והוא משיב לו ואמר חפץ אני לפדות את בני וכו'.[4] ובעוד שהאב מחזיק את המטבעות בידו קודם שיתנם לכהן מברך[5] אשר קדשנו במצותיו וצונו על פדיון הבן וגם שהחיינו. ונותן מיד את המטבעות לכהן, והכהן נוטל את הכסף ומוליכו בידו על ראש הבן ואומר זה תחת זה וכו'. ואחר כך נותן את ידו על ראש הבן, ומברכו, ואומר ישימך וגו', יברך ה' וישמרך וגו', כי אורך ימים ושנות חיים וגו', ה' ישמרך מכל רע וגו'. ואחר כך מברך על כוס יין, ואם אין יין מברך על שאר משקה שרגילין לשתות שם[6], אבל אזי צריכין לעשות הפדיון קודם נטילת ידים לסעודה, כי בתוך הסעודה אין מברכין על שאר משקים, מה שאין כן כשיש יין שאז עושין הפדיון אחר ברכת המוציא.
סעיף ה[עריכה]
אם אין האב במקום הילד יכול גם כן לפדותו מכהן באשר הוא שם, ואומר לכהן: יש לי בן בכור לפדותו והכהן אומר לו: מאי בעית טפי וכו'.
סעיף ו[עריכה]
בענין מה שנוהגין שהכהן מחזיר אחר כך את דמי הפדיון כולו או מקצתו להאב כתב הטורי זהב טעם (וצריך עיון) ומי שרוצה לעשות המצוה כדבעי למיהוי, יבחור לו כהן עני בעל תורה ויראה, והאב גם הכהן יגמרו בדעתם שלא להחזיר, או יתן לו במתנה על מנת להחזיר.[7]
סעיף ז[עריכה]
האם אינה חייבת לפדות את בנה, ואם מת האב, הבית דין פודין אותו.[8]
סעיף ח[עריכה]
עבר האב ולא פדה את בנו, או שמת האב והבית דין לא פדה אותו, חייב הוא בעצמו לפדות את עצמו, כשיגדיל, ומברך אשר קדשנו במצותיו וצונו על פדיון בכור ושהחיינו.
סעיף ט[עריכה]
כהנים ולוים פטורים מפדיון הבן, ואפילו בת כהן או בת לוי נישאת לישראל הבן פטור מפדיון. ואם בת כהן נבעלה לאינו יהודי ונתעברה ממנו, או אפילו נתעברה אחר כך בהיתר, הבן חייב בפדיון, שהרי אמו נתחללה מן הכהונה על ידי בעילת האינו יהודי,[9] וכן על ידי שאר בעילת איסור שהיא מתחללת.
סעיף י[עריכה]
אשה שהפילה ואחר כך ילדה בן קיימא, צריכין לעשות שאלה.
דרכי הלכה[עריכה]
^ והוא ערך של מאה גרם כסף טהור.
^ עיין בשדי חמד כלל ס אות דן על ערך מעלת סעודת פדיון הבן.
^ וכן נוהגים לפדות במוצאי שבת וכד' כששלושים ואחד היה בשבת, וכן כל כיוצא בזה. ואם עלול להגרם חילול שבת, ידחו הפדיון ליום ראשון. ביום התענית יעשו הפדיון ביום ויעשו הסעודה בלילה (עיין נהר מצרים הלכות פדיון הבן אות כ כא).
^ לפני הפדיון שואלים את האמא אִם הילד הוא בכור פטר רחם, והאם היא כהנת או לויה.
^ מנהגנו שהאב מוסרו ביד כהן ורק אז מברך.
^ המנהג שאחד מהציבור או תלמיד חכם יברך אחרי ברכת הגפן את הברכה ”אשר קידש ידיד במעי אימו” ללא שם מלכות. ומנהגינו לעשות הסעודה אחר הפדיון (עיין נהר מצרים שם).
^ אנו מקפידים שהכהן לא יחזיר המעות. ואם אבי הבן השיג בהשאלה מטבעות מיוחדות לפדיון, ורוצה להחזירם – יתן לכהן את כסף תמורתם.
^ יש אומרים לתלות קמיע לתינוק שאין לו אב שכשיגדיל ידע לפדות עצמו. אבל המנהג לא להמתין עד שיגדל. כיון שיש בזה חשש סכנה, ולכן בית דין או סבו או אדם אחר פודה אותו (אחרונים, ועיין רמ"א שה סע' י').
^ בת לוי שנבעלה לנכרי וכד', בנה פטור מפדיון (שולחן ערוך יורה דעה שה יח).


סימן קסה – דין חינוך קטנים וקצת דיני מלמד
תוכן עניינים
1 סעיף א
2 סעיף ב
3 סעיף ג
4 סעיף ד
5 סעיף ה
6 סעיף ו
7 סעיף ז
8 סעיף ח
9 סעיף ט
10 סעיף י
11 סעיף יא
12 סעיף יב
13 סעיף יג
14 סעיף יד
15 סעיף טו
16 סעיף טז
סעיף א[עריכה]
כל אב חייב לחנך את בניו הקטנים בכל המצות, בין במצוה דאורייתא בין במצוה דרבנן, כל מצוה ומצוה לפי דעת הקטן והקטנה, וכן להפרישם מכל דבר איסור כמו שאמר הכתוב חנוך לנער על פי דרכו וגו' ואם לא יוסר בדברם יכהו בשבט וכדומה, אבל לא יכהו מכות אכזריות כמו השוטים, כל ערום יעשה בדעת, וביותר צריכין להשגיח עליהם שלא ידברו שקרים, וללמד לשונם דבר אמת, ולהרחיקם מן השבועות, ודברים אלו מוטלים על האבות ועל המלמדים.
סעיף ב[עריכה]
הגעת זמן החינוך למצות עשה, הוא בכל תינוק לפי חכמתו והבנתו, כגון היודע מענין שבת, חייב לשמוע קידוש והבדלה וכל כיוצא בזה, והחינוך במצות לא תעשה, בין בדאורייתא בין בדרבנן, הוא בכל תינוק שהוא בר הבנה, שמבין כשאומרים לו שזה אסור לעשות, או אסור לאכול. ויש לחנך הקטנים שיענו בבית הכנסת אמן ושאר הדברים, ומשעה שהתינוק עונה אמן יש לו חלק לעולם הבא, וצריכין לחנכם שיעמדו בבית הכנסת באימה וביראה, אבל אותם שהם רצים ושבים ומבלבלים מוטב שלא להביאם.
סעיף ג[עריכה]
אפילו מי שאינו אביו של קטן, אסור שיתן לו דבר איסור לאכלו, או לצוותו שיעשה איזה איסור, לרוב הפוסקים אפילו דבר האסור רק מדרבנן, אסור ליתן לו לאכול או לצוותו שיעשה, ואם התינוק חולה קצת וצריך לאכול דבר איסר, יש להתיר לתת לו על ידי אינו יהודי, דבר שאינו אסור רק מדרבנן (ולענין חמץ בפסח עיין בהלכות פסח).
סעיף ד[עריכה]
דבר שאין בו איסור מצד עצמו, אלא שהיום גורם, אין מצות חינוך, ולפיכך מותר ליתן לתינוק לאכול קודם קידוש, אף על גב דחייב לחנכו בקידוש, אבל אסור ליתן לו לאכול חוץ לסוכה, דדוקא בקידוש שהוא כמו איסור לאו, שאסור לאכול קודם קידוש, בזה קיל, אבל לעבור על עשה אסור ליתן לו.
סעיף ה[עריכה]
אסור ליתן לתינוק אפילו אם הוא פחות מתשע שנים, שיוציא איזה דבר בשבת אפילו לצורך מצוה, כגון סידור וחומש לבית הכנסת וכדומה.
סעיף ו[עריכה]
קטן שגנב איזה דבר אם הוא בעין מחוייבין להחזירו, ואם אינו בעין פטור מדיני אדם אף לאחר שיגדיל, אך לצאת ידי שמים חייב לשלם כשיגדיל. וכן אם עשה שאר עבירות בקטנותו כשהוא בר הבנה טוב שיקבל עליו איזה דבר לתשובה, ועל זה נאמר גם בלא דעת נפש לא טוב.
סעיף ז[עריכה]
לא יאיים על התינוק שיכהו לאחר זמן, אלא אם רואהו עושה איזה מעשה, יכהו מיד או ישתוק לגמרי. מעשה בתינוק שברח מבית הספר, והפחידו אביו שיכהו, הלך התינוק והמית את עצמו, אמרו רבותינו זכרונם לברכה יצר, תינוק, ואשה תהא שמאל דוחה וימין מקרבת. לא יעשה מורא לתינוק בדבר טמא.
סעיף ח[עריכה]
מדינא מותר לתינוק ישראל לינק מאינה יהודית, מכל מקום אם אפשר על ידי ישראלית, לא יניחוהו לינק מאינה יהודית, משום דמטמטם את הלב ומוליד מזג רע, וכן מינקת ישראלית שצריכה לאכול מאכלי איסור לרפואה, אם אפשר לא תניק בימים ההם את התינוק.
סעיף ט[עריכה]
כל אב מחויב ללמוד את בנו תורה, שנאמר ולמדתם אותם את בניכם לדבר בם, וכשם שמצוה ללמד את בנו, כך מצוה ללמד את בן בנו, שנאמר והודעתם לבניך ולבני בניך.
סעיף י[עריכה]
מיד כשהתינוק מתחיל לדבר, ילמדו הפסוק תורה צוה לנו משה וגו' וכן פסוק שמע ישראל וגו' (רק יזהר מאד שיהא התינוק נקי בשעה שהוא מלמד אותו) וכן מלמדו מעט מעט איזה פסוקים, עד שיגיע בכחו ללכת אל בית הספר, ואז ישכור לו מלמד, וידקדק לבחור מלמד שהוא ירא שמים, למען ירגיל את התינוק מנעוריו ביראת שמים, וכשהגיע התינוק ללמוד מקרא, נוהגין להתחיל עמו פרשת ויקרא, שהיא פרשת הקרבנות דאמרו רבותינו זכרונם לברכה יבואו טהורים (היינו תינוקות של בית רבן) ויעסקו בטהורים.
סעיף יא[עריכה]
המלמד צריך לישב וללמד את התינוקות כל היום וקצת מן הלילה, כדי לחנכם ללמוד ביום ובלילה. ולא יבטלו התינוקות כלל חוץ מערב שבת וערב יום טוב בסוף היום, ואין מבטלין את התינוקות אפילו לבנין בית המקדש.
סעיף יב[עריכה]
מלמד תינוקות שמניח את התינוקות ויוצא, או שעשה מלאכה אחרת עמהם, או שמתרשל בתלמודו, הרי זה בכלל ארור עושה מלאכת ה' רמיה, לפיכך אין להושיב מלמד אלא בעל יראה, מהיר לקרוא ולדקדק, ואין להמלמד להיות נעור בלילה יותר מדאי, שלא יהא עצל ביום ללמד, וכן לא יתענה או יעצור את עצמו ממאכל ומשתה, או לאכול ולשתות יותר מדאי, כי כל אלו הדברים גורמים שלא יוכל ללמד היטב, וכל המשנה ידו על התחתונה ומסלקין ליה.
סעיף יג[עריכה]
לא יכה אותם מכת אויב מוסר אכזרי, לא בשוטים ולא במקל אלא ברצועה קטנה.
סעיף יד[עריכה]
אין מלמדין את התינוקות בשבת דבר חדש, מה שלא למדו עדיין, משום טורח שבת, אבל מה שקראו פעם אחת שונים אותו להם בשבת.
סעיף טו[עריכה]
קטן שמצא מציאה, וכל שכן אם נתן לו אחר איזה דבר במתנה, אסור לגוזלו ממנו.
סעיף טז[עריכה]
אין מוסרין תינוק ישראל לעובד כוכבים ללמדו ספר או ללמדו אומנות, ומכל שכן דאסור למוסרו לאפיקורס ישראל דגרע טפי, ואיכא למיחש דילמא ממשיך אבתריה.
